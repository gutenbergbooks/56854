<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.6.0" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>The Project Gutenberg eBook of A kik kétszer halnak meg (1.
rész) Mór Jókai</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
}

h2,h3 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
 /* visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.center {
 text-align: center;
 text-indent: 0;
}

.right {
 text-align: right;
 margin-right: 1.5em;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.poem {
/* margin-left:5%; */
/* width: 90%; */
 font-size: 0.9em;
 display: table;
 margin: auto;
 text-align: left;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>


<pre>

Project Gutenberg's A kik kétszer halnak meg (1. rész), by Mór Jókai

This eBook is for the use of anyone anywhere at no cost and with
almost no restrictions whatsoever.  You may copy it, give it away or
re-use it under the terms of the Project Gutenberg License included
with this eBook or online at www.gutenberg.org/license


Title: A kik kétszer halnak meg (1. rész)
       Regény

Author: Mór Jókai

Release Date: March 27, 2018 [EBook #56854]

Language: Hungarian

Character set encoding: UTF-8

*** START OF THIS PROJECT GUTENBERG EBOOK A KIK KÉTSZER HALNAK MEG (1. RÉSZ) ***




Produced by Albert László from page images generously made
available by the Google Books Library Project






</pre>

<div class="transnote">
<h3>Megjegyzések:</h3>
<p>A tartalomjegyzék a <a href="#Page_397">397</a>. oldalon
található.</p>
<p>Az eredeti képek elérhetők innen: <a href=
"http://books.google.com/books?id=-OZkAAAAMAAJ">http://books.google.com/books?id=-OZkAAAAMAAJ</a>.</p>
<p>Facebook oldalunk: <a href=
"http://www.facebook.com/PGHungarianTeam">http://www.facebook.com/PGHungarianTeam</a>.</p>
</div>
<hr class="chap" />
<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="caption-150">JÓKAI MÓR<br />
ÖSSZES MŰVEI</span></p>
<p>&nbsp;</p>
<p>&nbsp;</p>
<p class="center"><span class="caption">NEMZETI KIADÁS</span></p>
<p>&nbsp;</p>
<p>&nbsp;</p>
<p class="center"><span class="caption">LXII. KÖTET</span></p>
<p class="center"><span class="caption">A KIK KÉTSZER HALNAK MEG.
I.</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1897</span></p>
<hr class="chap" />
<h1>A KIK KÉTSZER HALNAK MEG</h1>
<p>&nbsp;</p>
<p class="center"><span class="caption">REGÉNY</span></p>
<p>&nbsp;</p>
<p class="center"><span class="caption-small">IRTA</span></p>
<p class="center"><span class="caption-large">JÓKAI MÓR</span></p>
<p>&nbsp;</p>
<p class="center"><span class="caption">I. RÉSZ: A
«TEGNAP»</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
TULAJDONA</span></p>
<p class="center"><span class="caption-small">1897</span></p>
<hr class="chap" />
<p><span class="pagenum"><a name="Page_1" id=
"Page_1">-1-</a></span></p>
<h2>ELSŐ RÉSZ<br />
A „TEGNAP“</h2>
<p><span class="pagenum"><a name="Page_2" id=
"Page_2">-2-</a></span></p>
<p><span class="pagenum"><a name="Page_3" id="Page_3"><br />
-3-</a></span></p>
<h3>ABBAN A TÓTOK ORSZÁGÁBAN.</h3>
<p>Szokás a képcsoportozathoz tájképeket is adni staffagenak, a
miknek rendeltetésük az, hogy festményben nem nézik, regényben nem
olvassák. Ennek a mi történetünknek a vidéke azonban úgy össze van
nőve magával az eseménysorozattal, hogy együtt játszik vele; sőt
befolyást gyakorol rá.</p>
<p>Vannak vidékek, a miknek igéző hatása az emberi kedélyre el nem
tagadható, a miknek multja belesugall a jelenbe. Ország, világ,
korszellem átalakul, idomul az idővel, az a vidék maga külön is
alakít, idomít s hagyományos befolyását nem szünteti meg, s mint
egy örökké tartó álom, belerémlik az ébrenlétbe.</p>
<p>Pozsonytól fölfelé haladva, elénk tárul az elragadó szép
Vágvölgy. Minden fordulata egy-egy új, megkapó, festői panorámát
mutat elénk. Egy szeszélyesen kanyargó folyóvíz örökké változó
mederrel, a mit hol elhagy, hol visszafoglal; két oldalán
erdőpalásttal fedett hegyhátak; egyike az uralkodó folyóknak;
partjain az ország legódonszerübb városai, egész középkori
jelleggel, némelyik még kőfallal kerítve; a lombfedte
hegyoldalakban úrlakta ősi várkastélyok, kívül harczi védelemre
szánt sánczművek közé fészkelve s benn renaissance-kori franczia
ízlésű pompával berendezve; körülöttük csodaszép parkok, minőket
csak nagyuri bőkezüség alkothatott valaha, hattyus tavakkal,
tündéri grottákkal, vízesésekkel, dámvad-csordákkal. Távolabb az
aranyködbe burkolt hegyek ormain emelkedő roppant várromok, a
mikből még csak nem rég halt ki az <span class="pagenum"><a name=
"Page_4" id="Page_4">-4-</a></span> élet: a dült falak
ablakmélyedéseiben még ott láthatók az olasz freskók, az egyesült
családok czimer-pajzsai, miket a szárnyas nemtő Hymen ölel össze, a
megrepedt boltozat kettészakítá a geniust; ott vannak még a
leomlott erkélyek helyén a művészien faragott caryatidák, s a
históriai falak tele irva, vésve már az ujabb kor látogató
Kiselakjainak neveivel.</p>
<p>S e holt falak története még oly közel van.</p>
<p>Itt borong a dült vár, melynek árnyékos bolthajtásában a világ
szép asszonya, a szép Báthory Erzsébet emléke kisért. Szűzlányok
vérében szeretett fürdeni, attól lett oly fehér. Még bejárható a
pincze, a hová háromszáz áldozatát eltemette. Átellenben a szomszéd
várrom, melyben az ifju lovag lakott, a kinek kedveért akarta a
szép nő még szebbé tenni magát. S nem messze van a várkastély, tul
a hegyeken, a hol az ősi képtár őrzi a szép szörnyeteg képmását; az
az alabástromfehér arcz oly szeliden néz le ránk, mintha csak azt
kérdené: «hát mit tettem én, rózsákat téptem le, rózsavízben
fürdöttem, hát vétek az?»</p>
<p>Amott hajlik ki a folyam fölé a magányosan álló bércz, mint egy
óriási erratikus szikla, melynek tetején egy «bolond» szavára
emeltetett várat egy még nagyobb bolond. Ott látszik az orom,
melyről a vén Stibor vajda alábukott, ott a kerti kőpad, melyen
aludt, mikor a vipera szemeit kimarta.</p>
<p>Aztán közeledik felénk a negyedik rom: nem vár, egy egész város
az; itten uralkodott fél Magyarország fölött a vidék ura, Csák, ki
vitássá tette Róbert Károlynak a koronát s harczolt vele az
uralomért, mint egyenrangú ellenfél. Olyan hatalma volt, hogy
tudott háborút viselni egyszerre két király, a magyar és a cseh
ellen s ketten se birtak vele. Ez a rom Budavárának versenytársa s
Komáromnak és Visegrádnak fennura volt valaha.</p>
<p>Jön utána a másik: a többinél még jobban lerombolva. Minden fala
szét van döntve. Ez volt az a sziklafészek, a hová a leghatalmasabb
összeesküvő főurak el akarták <span class="pagenum"><a name=
"Page_5" id="Page_5">-5-</a></span> zárni Habsburgi I. Lipótot. Az
volt a terv, hogy vadászaton lepjék meg és fogják el a császárt s
úgy ragadják magukkal a rejtett sziklavárba. Tervüket elárulta
valaki s a boszuálló fejedelem tőből széthányatta a várat, hosszú
ostrom után. A hatalmas főurak elmultak. Idegen kastélyok
czimertermeiben néz le még ránk a kékszemű szőke Petrőczy, a kié a
vár volt, s a délczeg Tököly, a ki azt végsőig védte.</p>
<p>A tulparti hegyeken átellenben fehérlik, mint egy óriási
mausoleum, a büszke Oroszlánkő, s a völgyszoros vágánya közül
kimagaslik a hirneves «Temetvényi» sasfészek, a szilaj Bercsényi
ősi vára s a merre csak a Vág kanyarodik, mindenütt előtünik
egy-egy várrommal királylyá koronázott hegytető. Az alatta levő
falunak csak keresztneve van «Podhrágy», a vezetéknevet a vár adta
hozzá. Lednitz, Sztrecsény, Lietava, Hricsó: holt nevek már.</p>
<p>Ez a romokban gazdag vidék volt a magyar függetlenségi harcz
legzajosabb küzdtere. Várait minden időben hatalmas dynasták
lakták, birtokaikra nézve kis királyok a felföldön. Itt vetették
meg lábaikat a nemzeti fejedelmek, ide vették be magukat a
trónkövetelők, itt gyüjték össze hadaikat, itt halmozták fel
hadszereiket, itt vivták meg döntő csatáikat. Ágyúik dörgése
áthangzott a határon. Váraik ormairól szép, derült időben
odamutogattak a várurak a láthatáron kimagasló bécsi Szent István
tornyára: «oda megyünk!»</p>
<p>Aztán az égborulat eltakarta előlük a csalképet; a zivatar
letörte váraik ormait. Ott látni még a «Kuruczsánczot», melyben
Rákóczy lova elbotlott a végzetteljes ütközetben, s e bukással vége
lett az egész fényes álomnak, mikor már annak kilencz-tizedrésze
való volt.</p>
<p>Az ostrommal bevett várakat aztán otthagyták szép romoknak: az
önként feladottaknak adtak új gazdákat, idegeneket. A nagyszerű
rovnyai parkban a «Száz hársfa», miket Rákóczy ültetett a zborói
«Sub centum tiliis» másodlatául, egy Aspremont «szivének»
siremlékét árnyékozza <span class="pagenum"><a name="Page_6" id=
"Page_6">-6-</a></span> most be: a magyar fejedelmi gazda hamvait
ott égeti a verőfény a Pontus partján. Új urak, új dynasták
kerültek a régiek helyébe.</p>
<p>Azok sem öröködtek meg. Egyiknek a czimerét felváltotta a másiké
a várkapun, senkinek sem volt maradása. Ezek a rengeteg birtokok, a
mik közül egynek-egynek a határát a névadó vár ormáról nem lehet
belátni, nem akarják megtűrni az új gazdát, valami fekszik e tájon.
Csák Máté büszkesége, Petrőczy daczolása, Tököly rajongása, Rákóczy
honszerelme, Báthory Erzsébet tetszelgő kegyetlensége, Beczkó
bolondsága, Stibor őrjöngése kel és száll itt örökké, felhő
alakban, köd alakban, lehull a fáról a levéllel s újra kihajt a
bimbóval: együtt örökli azt a hanttal, a kővel, a kalászszal, a
patak vizével az új ivadék s ő is elmegy arra, a merre a szél fújja
s megint visszatér abban a ködben, mely a tájat elüli.</p>
<p>De nemcsak a nagyurak hagytak maguk után siremlékül felséges
várromokat; a koldus remetének is ott áll a romemléke, s romnak a
koldus háza is olyan szép, mint a herczegé. Az elpusztult zárda
kőfalai ott tükröződnek vissza a zátonyos, sima víztükörből; csak a
remete barlangja alattuk maradt meg épen. Ott van a penészes szobor
is egy oduba kuporodva. A nép azt hiszi, hogy ő maga az, a szent,
kővé válva a hosszú időtől.</p>
<p>S aztán még távolabb, a folyam mentével szemben, a mint a
szulyói völgy elzárja a láthatárt, ott meg már mintha a titánok
építkeztek volna s azoknak a palotáját döntötte volna romba egy
Isten, egy mennyei császár: az egész vidék átalakul egy
rémtornáczczá; tornyok, piramidok, obeliszkek egymás mellé rakva,
meg ledöntögetve, egy gigasi Bábel, a minek a története a
Nephitimekkel együtt az æoceneben veszhetett el. Mindennek változni
kell e tájon: az óriások temetője ez itt!</p>
<p>Csak kettő marad megörökülten: a szálfa és a kis emberek.</p>
<p>Mind a kettőnek jó talaja van itt. <span class=
"pagenum"><a name="Page_7" id="Page_7">-7-</a></span></p>
<p>Olyan vén faóriásokat sehol az országban nem találni másutt. S
azokhoz is annyi emlék van kötve. Az a tölgyfa, mely a rovnyei kis
templomot egészen betakarja, Lorándfy Zsuzsánáról susog; amottan
Rákóczy hársfái hullatják a földre hajdani gazdájok izenetét,
sárgult falevélben; ott az útfélen áll egy terebély hárs a vetés
közepett, mely egy nagy családnak czimerét ékíti s prædikátumául
szolgál, tehát századokkal régibb nemes, mint urai. Itt van a
kilencz iharfa, egyetlen egy törzszsé nőve, a miket egy nagy úr
hajdan, a reformatió kezdetén, összefont gúzsnak, s azt mondá az új
vallás fölvevőinek: «No ha ezt elültetitek így és megéled, ha élő
fa lesz belőle, akkor marad meg a ti vallástok is ebben az
országban!» S lett belőle egy élő kolossz. Ott pompáznak tőle nem
messze a «Kálvinista Nádor» vérpiros virágú gránát-almafái, mik a
szabadban tenyésznek; a római Monte Marion nem látni hatalmasabb
példányokat. Ott zizeg a szélben kedvencz sabinai borókafája, mely
másutt e vidéken csak cserje, itt fenyőnyi szálfa. Nem hordják el
már az ágait szép leányok, vén boszorkák gonosz bűvitalnak. És
alatta most is ott áll még az öles átmérőjű palakőasztal, melyre a
dominium utolsó előtti urának a mostani leszámlálta a három
milliót, mind aranyban!</p>
<p>A főúr elmult, az arany elmult; a fa megmaradt, még a levelét
sem hullatja el télre.</p>
<p>És aztán megmaradt a nép.</p>
<p>Csodálatos egy népfaj ez, a mihez foghatót nem találni ebben az
országban.</p>
<p>Szegényebb és szaporább, mint hogy megélhessen az istenadta
földből: kénytelen szétvándorolni a széles világba. De nem koldulni
jár, mint a dervis; nem szolgálatba állni, mint a helveta, hanem
dolgozni, kereskedni. A világ minden nagy városában övé az utcza,
kész szállása, a házküszöb. Ismeri e vándor alakokat Páris úgy,
mint Sztambul; az egyik tudja az utat Londonig, a másik Teheránig,
meg Asztrakánig. A mi pénzt összeszereznek <span class=
"pagenum"><a name="Page_8" id="Page_8">-8-</a></span> idegen
országban, azt hazahozzák az ősi zsuptető alá s javítnak vele a
sors mostohaságán. A nagyvilágban szerteszét bolyongva, megtanulnak
angolul, francziául, németül, törökül, perzsául annyit, a mennyivel
a bejárt országban érthetővé tudják magukat tenni. És épen annyit
tudnak a saját országuk úrnak való nyelvéből is. Igenis, ez a tótok
népe. Hanem azért az ő apáik harczoltak Rákóczyval végső csatái
alkonyatáig, s az ő fiaik ostromolták meg 1848-ban a legelső
sánczot Szent-Tamás első megrohanásánál.</p>
<p>Beszélni nem tudnak magyarul, hanem érezni a haza szerelmét, azt
nagyon jól tudják s vérzeni is tudnak érte.</p>
<p>Még többet is: türni és dolgozni is tudnak érte. Más népfajt
képeznek s mégis egygyé vannak forrva azzal a gentryvel, mely
kezdettől mostanáig oly hű volt nemzetéhez, mint áldozatkész a
szabadságért, s melyet mi furcsa tájkiejtéseért annyiszor
kigúnyolunk s mely azért nem neheztel. Itt van a «tótok
országa».</p>
<p>Tájképünket az ő krumpli és pohánkaföldeik, az ő szilvásaik,
káposztás-kertjeik, kender- és len-táblácskáik, az ő pirosvirágú
paszulylyal, selyem tökkel befuttatott zsupfödelű házikóik
egészítik ki. Tengeri és szőlő ott már nem tenyész; délnövényeket
csak a főurak nevelhetnek, a kik télire üvegházat rakatnak a
gránát-almafa fölé. Ezen a földön tiszta buzát nem aratnak már.
Azért mégis víg dal hangzik végig a mezőn.</p>
<p>Most már vasút kanyarog át a völgyön. Mikor a vágtató vonatról
az elragadó panorámán végigtekintünk, a láttani csalódás azt a
káprázatot játszsza velünk, mintha a távol hegyhátak, rengeteg
erdőikkel, mind futnának egymás alul, tornyos épületeikkel,
váraikkal; a sík lapály pedig csendesen bontakoznék az alatt
boglyarakta mezőiből, zöld vetés szalagjaiból, a miken jókedvű nép
hangyamunkája foly, egy örökké ugyanazon képpé.</p>
<p>Miért futnak azok a nagy erdős hegyhátak, váraikkal <span class=
"pagenum"><a name="Page_9" id="Page_9">-9-</a></span> együtt? s
hová futnak olyan nagyon? Erről beszél a mi történetünk.</p>
<p>Először elmondja, hogy mi történt «Tegnap», azután meg azt, hogy
mi történik «Ma?»</p>
<h3>ILLAVAY FERENCZ URAM TÜKRE.</h3>
<p>Illavay Ferencz uramat, mikor életünkben először találkozunk
vele, azon a foglalatosságon kapjuk, hogy tükörbe néz s azt húzamos
időn keresztül folytatja.</p>
<p>A mi elég terhelő körülmény egy férfi jellemére nézve.</p>
<p>Azonban három rendbeli igen erős mentségünk van a számára.</p>
<p>Az egyik az, hogy borotválkozik. Ez nem történhetik meg tükör
nélkül. A ki ehhez szoktatta magát, az kénytelen mindennap
találkozni a saját ábrázatjával, akár tetszik az neki, akár
nem.</p>
<p>A másik mentségünk a «fiatal ember» számára az, hogy ő ezen a
mai napon épen vőlegény. Az udvaron várja négylovas hintó, mely őt
még ma délre átröpítse az eljegyzési ünnepélyre, szeretett
menyasszonyához Dolnavárra. Vőlegény korában pedig már csak minden
férfi embernek megbocsátható, ha a tükre előtt hosszasabban
hivalkodik.</p>
<p>A harmadik mentség pedig maga a tükör.</p>
<p>Mert ez nem olyan tükör, mint más becsületes tükrök szoktak
lenni, hogy az embernek olyan kellemetes arczot mutasson vissza,
mint a milyennel őt szembe nézi: nem, ez egy csufondáros,
torzképvágó tükör, mely a belenézőnek a száját félrehúzza, a szemét
feltolja, az orrát félrefintorítja, minden vonását kiforgatja a
rendes formájából, úgy, hogy penitenczia azt az embernek végig
kiállni, a míg megborotválkozik belőle.</p>
<p>Hanem hát ez a tükör: ereklye.</p>
<p>Ferencz úrra az édes anyjáról maradt az, a kinek viszont annak
az édes atyja vette azt Vágujhelyen, a vásárban: <span class=
"pagenum"><a name="Page_10" id="Page_10">-10-</a></span> ajándékul,
mikor menyasszony volt. Akkor kezdtek divatba jönni az olyan
összecsukható, fiókos toilette-tükrök. Olyant vett egyet
látatlanban a jó Opatovszky Mátyás egy szlatinai üvegestől Borbála
leánya számára. Csak akkor tünt ki, hogy mennyire rászedte az
üveges, mikor a leánya belenézett a tükörbe s majd elejté, úgy
megijedt a maga képétől. De már a vásár megvolt, a tükröt nem
lehetett visszaadni, mert az üveges odább ment egy országgal.
Azonban megvigasztalta a leányát Mátyás úr. – Látod leányom, ez a
tükör épen azért lesz jó neked. Mert mire való a tükör? Arra, hogy
az ember meglássa belőle, nem borzas-e a haja? nem maradt-e valami
piszok az ábrázatján? azt ez a tükör is megmutatja. Ellenben nem
fogja neked azt hazudozni, hogy valami szép vagy; sőt az
ellenkezőről fog mindig meggyőzni, s az nagyon jó, hogyha van az
embernek egy igaz barátja, a ki mindig megmondja a szemébe az
igazat.</p>
<p>És úgy történt, Opatovszky Borbála az ő férjével Illavay János
urammal egész holta napjáig igen boldog életet élt s azt jó részben
ennek a tükörnek köszönheté. Sokszor emlegette ezt a fia előtt.
«Megbecsüld ezt a tükröt, reád hagyom: engem sok veszedelemtől
óvott meg. Akármi indulat vett erőt rajtam, csak a tükrömbe néztem
bele s jó tanácsot kaptam tőle. Mindig azt mondta: hátha magadban
van a hiba? El ne pusztítsd ezt a tükröt. Te is sok hasznát veszed
az életben.»</p>
<p>Meg is tartotta az ereklyét Illavay Ferencz hiven és soha sem
borotválkozott más tükörből. Pedig lett volna módjában akár
Velenczéből hozatni akkorát, hogy talpig meglássa benne magát.</p>
<p>Egy mindennapi nélkülözhetlen jó barát volt az rá nézve: egy
zsebbeli kritikus.</p>
<p>S oh milyen jó, milyen áldott szer ez a kritika!</p>
<p>«Hátha magadban van a hiba?»</p>
<p>Ha minden embernek volna egy ilyen fintortükre, a mely naponkint
azt mondaná a szemébe: hátha magadban <span class=
"pagenum"><a name="Page_11" id="Page_11">-11-</a></span> van a
hiba? felére leolvadnának a háborúk, egy negyedrészre a házastársi
czivódások, egy nyolczadrészre a párbajok s tizenhatodrészre a
processusok.</p>
<p>«No, már most hát azt hiszed, hogy ugyancsak szép legény vagy»,
mondá a csufolódó tükör; «egészen vőlegénynek való ábrázat! Hát
hiszed, hogy ekkora nagy fejjel lehet valakibe szerelmes egy
leányféle? Alig van valami nyakad. Micsoda homlok! Faltörő kosnak
hatalmas előrész volna. Meg ez a két vastag szemöldök, a mi csaknem
összeér! Nem látod, hogy a kis gyerekek elbujnak előled az ajtó
mögé. Jó volna, ha ezt a gömbölyű képedet így meg lehetne
nyujtogatni, mint a hogy én teszem. Vagy ha ezt a felvetett szájat
lehetne maszkirozni valahogy azzal a sertebajuszszal. Egyébiránt
akármit csinálsz is a képeddel, az általános kifejezést: ezt a
mogorva együgyüséget el nem űzheted róla. A legrosszabb hybrydum
ez. A jámborság vegyítve a vadsággal; a komikum és az ijesztő
együtt. Egy Herkulesfő, a melyikből Pan-szobor lett. Aztán te már
most mégy jegyet váltani? Azt hiszed, hogy szeretnek, azért, mert
magad szerelmes vagy? Ugyan valld meg igazán, ha te volnál az a
szép kis leány, azokkal a bogár szemekkel, szépnek találnád ezt a
képet, a mi most rád néz? No, nevess egyet, hát akkor milyen
vagy?»</p>
<p>E néma társalgást félbeszakítá a postakürt szava, a postaszekér
ott állt meg a ház előtt, bizonyosan hivatalos levelek jöttek:
Illavay Ferencz úr volt a központi járás főszolgabirája. A hajdu
jelenté az ajtón keresztül, hogy sürgős levelek érkeztek.</p>
<p>– Hát csak tegye le az asztalomra a kanczelláriában.</p>
<p>Bizony olyan sürgős levél nincs a világon, a miért az ember
félbeszakítsa a nyakravalója csokorkötését, mikor a jegyváltásra
készül, mert szépen csokorra kell azt kötni, azt a szép ujdonatuj
tarka selyem nyakravalót s ez nagy munka egy olyan embernek, a
kinek nem ez a kenyere.</p>
<p>A tükör pedig tovább is gunyolódik.</p>
<p>– Bizony pedig az egész előnyöd az, hogy főszolgabiró
<span class="pagenum"><a name="Page_12" id=
"Page_12">-12-</a></span> vagy. No, no! Ne képzeld, mintha azzal
derekabb ember volnál, mint más, hanem csak azért, mert a
főszolgabiró mindig úton van, ritkán alkalmatlankodik odahaza a
maga házánál s az igen kellemetes minőség egy olyan férfinál, mint
magad!</p>
<p>– Tudsz-e még valamit? (Még a haját is rendbe kellett hozni,
mely olyan sűrű volt és kemény, hogy alig fogta a fésű.) Tudott biz
az. Most meg az orrát nyujtotta meg hosszúra.</p>
<p>– Ma van persze a neved napja. Omlik hozzád a sok gratuláczió.
Csak már valami okosabb neved volna. Ferencz! Most épen divatja van
a nevek megmagyarosításának. Rudolfból csinálnak Rezsőt,
Ferdinándból Nándort, Benedekből Bánkot, Péterből Petőt, Jánosból
Ivánt, Albertből Bélát, Victorból Gézát, Juliusból Gyulát,
Augustból Ágostot, Edmundból Ödönt, Eugenből Jenőt, Benjaminból
Benőt, Ernesztből Ernőt, Fridrikből Frigyest, Maximiliánból Miksát,
csak a tiedből nem lehet csinálni semmiféle regényes hangzású
nevet. Már a keresztvízzel a fejedre volt kitöltve, hogy unalmas,
prózai ember legyen belőled.</p>
<p>Többet nem beszélhetett a tükör, mert ott hagyták.</p>
<p>– No hát lássuk azokat a névnapi gratulácziókat.</p>
<p>Ferencz átment az irodájába, a hol halommal álltak a most
érkezett kisebb-nagyobb és legnagyobb levelek.</p>
<p>A csomag tetején volt legfelül a legkisebb.</p>
<p>De ennek láttára nagyot dobbant a szíve. Ismerős volt előtte még
a papirja is, még a borítékja is annak a levélnek! Hát még az irás
a czímzeten! Azok a finom gyöngyszem alakú betűk! Ez az ő irása. A
szép jegyesé. A kinek a számára most viszi a gyűrűt magáral. De hát
miért ír ma? Mikor néhány óra mulva úgy is találkozni fognak. Nem
várhatta be, míg megérkezik? előre küldte üdvözletét? Mit írhat
most?</p>
<p>Nehéz kezében reszketett az olló, a míg fölvágta a levelet.
<span class="pagenum"><a name="Page_13" id=
"Page_13">-13-</a></span></p>
<p>Ugyanazon szép finom gömbölyű betűk; de minő emberölő méreg a
tartalmuk.</p>
<p>«Tisztelt uram!» (Már maga a megszólítás.)</p>
<p>«Későn bár, de mégis elég jókor, meg kell tennem ön előtt azon
nyilatkozatot, hogy szívem már nem szabad. Ha önnek ezzel
keserűséget okozok, higyjen rossznak, s akkor el fog felejteni.
Minden ámítás volt. Ne kivánjon többet megtudni. Elhatározásom
megmásíthatatlan. Mi egymással többé nem találkozhatunk soha. Isten
áldja meg önt. – Julia.»</p>
<p>Ferencz csak lerogyott a székébe.</p>
<p>Eltakarta nagy tenyerével az arczát, s csak széles, erős
mellének görcsös rángatózása árulta el, hogy sír.</p>
<p>– Minden ámítás volt! A gyöngéd suttogások, a szemérmes epedés
sohajai, az ábrándteljes séták a napsütötte ligetben, a bizalmas
együttlét ezer bohó tréfái, az örömrepdeső fogadás hosszas távollét
után, az édes tervek a jövendőre, a mosoly, a köny, a kézszorítás,
az elpirulás, még a lopva adott búcsucsók is: záloga egy élet
boldogságának, mind csak ámítás!</p>
<p>Hát ilyen az asszony! Hanem az asszonyon túl férfi is van! Azt
irják: «Szivem már nem szabad»; no hát lássuk azt, a ki elrabolta!
Ha nem megyünk kézfogóra Dolnavárra, hát menjünk ökölcsapásra! Ide
ficzkó! akárki vagy.</p>
<p>A széles vállak csak úgy feszültek, a kemény izmok majd
szétrepesztették a vőlegényi attilát.</p>
<p>Igaz! Az ökölcsapáshoz nem kell se ezüstgombos attila, se
bársonymellény, se selyem nyakravaló.</p>
<p>Ledobálta magáról a parádés öltönydarabokat szerteszét a földre.
Ide a fakó viselet is megteszi, meg a fekete nyakkendő.</p>
<p>Hanem azért a fekete nyakravalóért még egyszer oda kell állnia a
tükör elé.</p>
<p>– No most vagy még csak igazán szép gyerek, ha tudnád! beszél
hozzá az a zsebbeli kritikus. Milyen jól illik a képedhez ez az
emberevő agyarkodás. Hát nem megmondtam <span class=
"pagenum"><a name="Page_14" id="Page_14">-14-</a></span> előre,
hogy el vagy ámítva? Senkisem ámított, magad ámítottad magadat. Hát
van rajtad mit szeretni egy szép leánynak? Te csak olyan után láss,
a ki már másnak senkinek sem kell. Hát már most miért dühösködöl?
Mert az mást szeret, a ki bizonyosan szép fiú. Hát aztán, ha azt a
szép fiút összekaszabolod, kevésbbé fogsz csúf lenni, mint most
vagy? Még meg kellene inkább köszönnöd annak a leánynak, hogy
őszintén felvilágosított a veszedelmedről, a míg a nyakadba nem
került a guzs. Hiszen tehette volna, a mit sokan tesznek, hogy a
kezüket az egyik embernek adják, a szivüket a másiknak tartogatják.
Férjhez mehetett volna hozzád, s aztán a főszolgabiró nem
alkalmatlan férj, mindig a világot járja. No nézd! Még azt is
elfelejtetted nagy dühödben, hogy főszolgabiró vagy. Azt a nagy
halom hivatalos levelet ott hagytad olvasatlanul. Legalább azokat
nyisd fel. Ki tudja, milyen fontos ügyek lehetnek bennük ebben a
mostani zűrzavaros világban? Látod, még valóságos isteni
gondviselés ez rád nézve, hogy így történt. Ki tudja, micsoda
viszontagságok várnak rád a jövő napokban? Háboru van, forradalmi
időszak. Jobb ilyenkor, ha nem te viszed az oltárhoz a szép
menyasszonyt, hanem más. No ne fintorgass itt ilyen elkárhozott
pofákat, hanem eredj, olvasd el a többi paksamétáidat.</p>
<p>Addig-addig, hogy rábeszélte a tükör: menjen vissza az
iróasztalához a többi leveleket átolvasni.</p>
<p>Azokról már nem vágta ollóval, csak tépte a pecsétet.</p>
<p>Az egyik Gorombolyi kormánybiztos és őrnagy levele volt. Kurtán
beszélt:</p>
<p>«Szolgabiró polgártárs!</p>
<p>Én a dandárommal holnapután megérkezem. Tartson ön készen
számomra negyvenezer adag kenyeret, négyezer adag szénát, ezer mérő
zabot, ötven akó pálinkát. Minden patakmalmot alakítson át egy hét
alatt puskaporosmalommá s a papirgyárat posztógyárrá. A
vashámorokban öntessen ön hat és tizenkét fontos golyókat
egyre-másra. <span class="pagenum"><a name="Page_15" id=
"Page_15">-15-</a></span> A kémeket és izgatókat az egész vidéken
fogdostassa össze. Az utakat és hidakat tökéletes karba helyeztesse
ön, nehogy azok a nehéz ágyúim alatt beszakadjanak. Jelen
parancsolatomnak minden pontját azonnal és haladéktalanul
foganatosítani szigorú kötelességének ismerje ön. A legkisebb
mulasztásért haditörvényszék elé állíttatom önt és főbe
lövetem.»</p>
<h3>GOROMBOLYI ŐRNAGY.</h3>
<p>Illavay Ferencz mély búbánata közepett hatalmasat kaczagott erre
a levélre.</p>
<p>A második levél a másodalispántól jött.</p>
<p>A jó Kapronczay annyira meg volt ijedve, hogy megszólítás
helyett azon kezdte: «Az Isten szerelmeért!» A vége az volt, hogy
«nézze csak, kedves uramöcsém, mit ír a kormánybiztos? Segítsen
rajtunk!»</p>
<p>Oda volt csatolva másolatban Gorombolyi levele az alispánhoz.
Ezen kezdődött: «Ti lomha, renyhe piszliczár táblabirák! Ha nekem
azt az ujonczilletményt, a mi rátok már a mult héten ki lett vetve,
mire székvárostokba megérkezem, az utolsó emberig ki nem
állítjátok: mindnyájatokat haditörvényszék elé állíttatlak és
főbelövetlek, stb., stb.</p>
<p>Az alispán levelének utóirata is volt.</p>
<p>– Beteg is vagyok.</p>
<p>(– Azt elhiszem, dörmögé magában Ferencz.)</p>
<p>Hát a harmadik levél?</p>
<p>Azt a kúszált bagolyrugdalást előre kitalálhatta, hogy kié?
Ilyen betűket csak ő nagyméltósága Temetvényi gróf szokott
megörökíteni.</p>
<p>Az volt még csak megijedve.</p>
<p>De háromszor is át kellett tanulmányozni a levelét, míg a
konfuzus mondathalmazból kiokoskodhatta az ember, hogy ő nagyságát
is a fentisztelt kormánybiztos úr ijesztette <span class=
"pagenum"><a name="Page_16" id="Page_16">-16-</a></span> meg ilyen
nagyon, bejelentve magát, hogy két nap mulva oda fog hozzá szállni
vendégül négy ezred magával. Ez még nem elég; de egyúttal meghagyja
és parancsolja a kegyelmes úrnak, hogy ő, mint a gorgói nemzetőrség
törvényes és természetes főkapitánya, a maga nemzetőrzászlóalját
azonnal és haladéktalanul begyakorolva, adjusztirozva, századokra
és kompániákra beosztva, készen tartsa, hogy azzal az ő
megérkeztekor azonnal a dandárhoz csatlakozhassék s a csatatérre
siethessen. Különben haditörvényszék s a többi!</p>
<p>Ő nagyméltóságának az irása hemzsegett félig leirt s félig
kitörült szavaktól, orthographiai hibáktól s németül kezdett s
francziául bevégzett mondatoktól, a mikből mind az derült ki, hogy
neki legkisebb kedve sincsen ehhez a rábizott nagyon megtisztelő
kiküldetéshez, legjobban szeretne megszökni előle: csak tudná,
merre? Kéri a főszolgabiró urat, hogy segítsen ezen a
veszedelmen.</p>
<p>(Mert hisz a szolgabiró, ez az universalis gondviselés ezen a
földön.)</p>
<p>Még egy negyedik levél is volt; de erre már elfelejtették ráirni
a czímet. A pecsét ugyanaz volt, a mi az előbbin. Ezt is a gróf úr
írta. Egyszerre két levelet küldött a főszolgabirónak. Abból meg
azt lehetett kivenni, hogy «új» veszedelem is van. A grófnak
gyapjús szekerei vannak útban, a miknek már több nap előtt meg
kellett volna érkezniök. Most értesül, hogy azokat a kormánybiztos
úr útközben az állam nevében lefoglalta, hogy belőlük a hadsereg
számára posztót csináltasson: az árát kifizeti. Ez azonban a grófra
és az egész családjára nézve megmérhetetlen nagy szerencsétlenség.
Neki ezeket a gyapjús szekereket okvetlenül meg kell kapnia, akármi
áldozat árán. Bővebb magyarázatot levélre bízni nem lehet, azért
nagyon kéri a főszolgabiró urat: kegyeskedjék egy kis félórára
átrándulni hozzá, hogy élő szóval elmondhassa előtte, mi baj van.
De még ma.</p>
<p>No ez mind jó nekem, mormogá magában Ferencz. <span class=
"pagenum"><a name="Page_17" id="Page_17">-17-</a></span> Már most
hát csak az a kérdés, hogy hogyan szaladjak egyszerre kétfelé?
Mégis csak isteni gondviselés volt hát, hogy ez az örömnap így
megkeserült. Lám, ha most e levelek olvasása előtt elmentem volna a
jegyváltásra, s ott szerető tárt karokkal fogadtak volna, most
semmi víz le nem mosná rólam, hogy elszöktem a baj elől;
kihirdetnének mint szökevényt s hazaárulót; megcsípnének,
meglőnének, vagy futhatnék világgá. A becsületem is oda lenne. Ha
pedig e leveleket elolvastam volna elébb, s én volnék kénytelen
megírni annak a leánynak és a családjának, hogy nem mehetek a
jegyváltásra, mert ilyen meg olyan baj van itthon, nem hinnék el,
azt mondanák: hűtelen, csalfa, szószegő lettem, megvetnének s nekik
volna igazságuk. Így van minden jól, a hogy van. No hát lássunk a
dolgunk után. Nem megyünk hát Dolnavárra, se kézfogóra, se
ökölcsapásra: «Jancsi! Fogass ki a hintóból, szedjétek le a
lovakról a sallangokat, keszkenőket, aztán fogjatok a
nájdicsánkába!»</p>
<p>Két percz alatt készen volt a fejében az egész komplikált hadi
terv. Délig a birákat felrendelni a sütendő kenyerek végett;
délután a jegyzőkkel a betoborzott ujonczokat felhozatni, a
vármegyei chirurgussal megvizsgáltatni, a székvárosba felküldeni;
estére Gargóra a grófhoz átrándulni, holdvilágnál az utakat
megvizsgálni, az útbiztost az ágyából kihúzni, a hidakon a
gerendákat helyrepótolni; másnap délre a járás határán a berdóczi
korcsmában megjelenni, az élelmezésről intézkedni s Gorombolyi
őrnagyot bevárni. Van rá huszonnégy óra. Bőven elég.</p>
<p>A plánummal elkészülve, még egyszer a tükre elé állt, kipödörni
a bajuszát; a mi nem történik hiúságból, hanem azért, mert a
kipödrött bajusz az embernek tekintélyt ád. (Példa rá III.
Napoleon.)</p>
<p>A tükör azt mondta neki ezuttal:</p>
<p>«No lásd, most már tetszel nekem!» <span class=
"pagenum"><a name="Page_18" id="Page_18">-18-</a></span></p>
<h3>A HÓBORTOS.</h3>
<p>A délelőtt unalmas dolgokkal telt el. Az élelmezés ügyét kellett
megértetni birák uraimékkal. Ez a vidék kenyérszegény. Maga a
lakosság alföldre jár el aratni, onnan hozza haza télire valónak az
arató részt. Megtörtént minden, a mi lehető volt. A délelőtt a
kenyérrel tölt el, délután következett a hús. Tudniillik az
ujonczok.</p>
<p>A főszolgabiró alszolgabirója és esküdtje mind elment mozgó
nemzetőrnek, magára maradt az egész dolog. Ő maga írta be az
ujonczokat a lajstromba, az előtornáczban pedig a járásorvos
vizsgálta meg a testi állapotjaikat. Jobbadán beváltak: ezen a
vidéken teremnek a legszálasabb legények s nincs köztük se szűk
mellű, se görvélyes. Aztán örömest mennek katonának, harczolni a
magyar szabadságért. Csak úgy döng a melle, mikor ráüt az öklével s
azt mondja: «ja szom magyar!» Az udvar tele van asszonynyal,
anyóka, szerető, «matka, katka» búcsúzik a felcsapott legénytől, a
ki már nemzeti szín rózsás csákóval jön ki a tornáczból. Az
egyenruha többi alkatrészét majd még csak imitt-amott kapják:
bakancsot talán Nagyszombatban, attilát Pozsonyban, a borjút Budán,
puskát, szuronyt majd a hol ellenséget találnak, a kitől azt
elvehetik.</p>
<p>Egy árva czigánybanda húzza künn az utczán a «hajja czicza, kis
Katicza!» toborzó nótáját s egy pár rendesen felöltözött honvéd
altiszt biztatja vígságra az a nélkül is ujjongó fiatalságot, piros
borral kinálva.</p>
<p>A beiratás olyan gyorsan megy, hogy Illavay Ferencznek ideje
sincs felnézni a rubrikázott irásból, hogy szemügyre vegye a
legényeket, a kik csak azután jönnek hozzá beiratkozni, mikor a
tiloguson átestek, s ott mindjárt megkapják tőle az egy forint
felpénzt, valóságos három huszasban.</p>
<p>Illavay ekkép nem is lesz figyelmes két újon érkező <span class=
"pagenum"><a name="Page_19" id="Page_19">-19-</a></span> alakra, a
kik egymáshoz társulva törnek maguknak utat a többi legénységen
keresztül az iróasztalig.</p>
<p>Az előbbjövő nyurga, hirtelen nőtt fiatal ember, valami húsz
éves; de olyan ábrázat, a mi vén korában is gyermekkép marad;
rendesen halvány, de aztán megint a hajatövéig elpiruló; két
nyugtalan, igen világos kék szeme nagyon közel áll egymáshoz s soha
sem néz annak a szemébe, a kivel beszél: az egész arcz fölül
keskeny, alul pedig széles. Felvetett ajkain örökös duzzogás,
panasz és élvezetvágy egyesült kifejezése látszik. Abból a
savószínű pihéből, a mi az ajkak fölött kemény viaszkpedrővel van
hegybe facsarítva, soha sem lesz bajusz, ellenben két, felfelé
fordított <i>V</i> betűt képező szemöldei olyan kifejezést adnak az
arczának, a miről azt hiszi az ember, hogy mikor legjobban
fenyegetőzik, akkor van legjobban megijedve. Visel pedig e nagy
tenyerekben és nehéz lábakban végződő nyurga alak piros hajtókás
ólompitykés victoriadolmányt, a mi eredetileg nem rá volt szabva,
mert a kézcsuklói ki vannak belőle; ellenben koczkás
bársonymellényt; nyakravaló helyett csomóra kötött, de már nagyon
zsíros veres szalagot, s a fejébe nyomva egy nemzetőri csákót
viaszkos vászonból.</p>
<p>A háta mögött jövő s tőle elmaradni nem akaró társ pedig egy
alacsony, zömök legény, a ki szintén húsz-huszonkét éves lehet, de
már ennek az ábrázatja úgy be van nőve fekete bozóttal, hogy csak a
két szeme villog ki belőle; ez az arcz azonban mindig nevetésre
áll, nehéz is volna neki más kifejezést adni. Az egyik szemének a
lehunyorítása még egy kis ravaszságot is kölcsönöz hozzá.</p>
<p>Ennek a fején van egy Hunyady-kalap; a termetét ellenben bőven
fedi egy hosszú vászonkitli, a melyen a hiányzó gombokat igen
czélszerűen pótolják holmi madzagra kötött fapeczkek.</p>
<p>Hát ez a két alak jobbra-balra taszigálva a paraszt legénységet,
renden kívül odafurakodott a főszolgabiró <span class=
"pagenum"><a name="Page_20" id="Page_20">-20-</a></span> székéhez,
ki háttal ült a publikumnak s azzal az előljövő éles ráspolyhangon
kiáltá a sorozatbeiró fülébe:</p>
<p>– Tessék beírni! «Apátvári Soma.»</p>
<p>E hangra mégis csak föltekintett Illavay és hátrafordult; s a
mint ezt a két alakot meglátta, csak lecsapta a tollát az
asztalra.</p>
<p>– Hát ez már megint micsoda bolondság?</p>
<p>A nyurga ifjú e szóra hősi állásba vetette magát s fölfelé
pödörgetve azt, a mit bajusznak képzelt: elnézett a szolgabiró feje
fölött, mintha annak a tintás üvegnek beszélne ott a polczon.</p>
<p>– Semmi bolondság! ti gyáva hazaárulók, kik a nemzet lelkesült
fiait vissza akarjátok tartóztatni, hogy vérüket hazájok
szabadságaért kiontsák. Ismerünk benneteket! Én meg fogom írni a
«Nép Szavá»-nak, hogy a petrőczfalvi főszolgabiró nem akarja
engedni a harczvágyó ifjaknak, hogy a zászlók alá sorakozzanak. Izé
–</p>
<p>Itt rátalált tétova szemeivel tekinteni Illavayra s annak a
szemeitől elfelejté, hogy van tovább?</p>
<p>– Nézzen rám Kornél, szólt ez hozzá.</p>
<p>A szemeivel aztán megfogta.</p>
<p>– Hát mi vagyok én?</p>
<p>A míg a szemeibe nézett, addig nem tudott neki mást mondani,
mint hogy «izé», hanem a mint egyszer megint kiszabadíthatta saját
szemeit Illavay szemeinek a fogságából s visszatalált velük a
tintás üvegre, megint feltalálta az elvesztett fonalat.</p>
<p>– Nekem nem tutorom az úr többé. Nekem nem parancsol többet se a
vármegye, se a sequestri curator, mert ütött a szabadság órája. Ön
nekem nem zsarnokom többé.</p>
<p>– Hiszen nem is azt kérdeztem, hanem hogy hová való szolgabiró
vagyok én?</p>
<p>– Petrőczfalvi! Tudja meg ön. Ezentúl nem Prusznócz, hanem
Petrőczfalva; minden falunak magyar neve lesz, minden embernek
magyar neve lesz.</p>
<p>– Ahán! Ilyenformán jut ön is az Apátváry névhez. <span class=
"pagenum"><a name="Page_21" id="Page_21">-21-</a></span> Persze;
Opatovszky annyit tesz. De mikor lett önből Samu?</p>
<p>– Nem Samu, hanem Soma! Kornél attól származik, hogy «cornus» =
som: tehát Soma.</p>
<p>– Hátha attól származik, hogy «cornu» = szarv, akkor
Szarvas?</p>
<p>A hátulsó alak elnevette magát.</p>
<p>Az első hátrafordult s ráförmedt:</p>
<p>– Ön meg ne röhögjön, mert levágom a fülét!</p>
<p>Szerencsére – nem volt mivel.</p>
<p>– Az úr pedig, szolgabiró uram, ne vicczeljen itt, mikor ily
szent elhatározásról van szó, hanem a lelkes ifjuság
visszatartóztatásától tartózkodjék!</p>
<p>– Jól van, jól. De hát volt-e már a lelkes fiatalság a
felcsernél, magát megvizsgáltatni?</p>
<p>– Mire való az?</p>
<p>– Hát hogy meggyőződjünk róla, vajon testileg alkalmas-e a haza
védelmének megfelelni?</p>
<p>– Ez régi katonai schlendrián! Ez a zsarnokság találmánya. A
franczia convent nem nézte azt, hogy megüti-e valaki a katonai
mértéket?</p>
<p>– De nekem ez az utasításom. Hát tessék előbb kimenni és
levetkőzni a felcser előtt.</p>
<p>– Mit? Hogy egy nemes ember levetközzék a parasztok előtt?</p>
<p>– Kérem, mindnyájan egyenlő polgártársak vagyunk.</p>
<p>– De – izé. – Itt megakadt valami göcsben.</p>
<p>– Tetszik? Nem tetszik? Mert én nem érek rá itten alkudozni.</p>
<p>Nagyon halk hangon sugá oda az ifjú:</p>
<p>– Nem lehetne ezt holnapra halasztani?</p>
<p>– Még ma este el kell szállítanom az egész ujonczilletményt.</p>
<p>Az ifjú elébb összenézett a háta mögött álló erdei manóval. Az
pedig cynikus vigyorgással szólalt meg felvilágosítólag.
<span class="pagenum"><a name="Page_22" id=
"Page_22">-22-</a></span></p>
<p>– Az a kis hiba van ám, hogy nincs az úrfin ing, azt valahol
elvesztettük; csak egy forhemedlink takarja a deficzitet.</p>
<p>– Ne locsogjon, izé.</p>
<p>– Úgy vagyunk bizony, mint az egyszeri spanyol grand.</p>
<p>Illavay boszusan ütött a tenyerével az asztalra.</p>
<p>– No hát azért is! Kiálta a nyulánk ifjú s nekilódult a
benyilónak, de két lépésnyire megint meggondolta magát s
visszalódult: «no hát azért sem!» Tekintete e közben a főszolgabiró
asztalán levő szivardobozra esett: az rögtön adott neki egy jó
eszmét; belemarkolt, kivett belőle vagy hatot: «hát majd utoljára,
mikor a sok parasztnak vége lesz, addig kimegyünk – fraternizálni».
Azzal kilődörgött a szobából.</p>
<p>– Ön maradjon itt Koczur! szólt Illavay a pávián képű társnak s
aztán felállt és a másik ifjú eltávoztával, odaszorította ezt az
ablakmélyedésbe.</p>
<p>– Hát most megint micsoda istentelen ostobaságot követtek el
önök? Így vigyáz ön a védenczére?</p>
<p>A kis ember csak mosolygott, mint a ki hozzá van szokva, hogy ha
megtépik is a haját, azért csak mosolyogni kell.</p>
<p>– Hát tehetek én róla? Én sem vagyok okosabb, mint a vármegye. A
vármegye azt határozta, hogy Kornél úrfit, mint hóbortost, örök
gondnokság alá kell rendelni. Hogy ne legyen alkalma bolondozni,
elküldték Debreczenbe, járjon ott az iskolába, szokjék a jámbor
hétköznapi emberek társaságához. Beadták kosztra-kvártélyra egy
professzorhoz, a ki nagyon okos ember. Engem odarendeltek melléje
mentornak vagy martyrnak, vagy inasnak, egy szóval, hogy a két
bolondból legyen egy pár. Nem is lehetett neki Debreczenben semmi
rendkívüliséget elkövetnie. De hát már arról ki tehet, hogy egyszer
csak kiüt a szabadság, a diákok mind beállnak honvédeknek, a
kollégiumot bezárják. <span class="pagenum"><a name="Page_23" id=
"Page_23">-23-</a></span></p>
<p>– Mind tudom. De hiszen én küldtem a Kornél instruktorának
rögtön útiköltséget, hogy hozza a fiút haza.</p>
<p>– Igen ám, de az instruktor azt mondta, hogy neki előbbvaló
kötelessége, mint vörösszalagos mozgó nemzetőrnek elmenni
Nagy-Bányára a táborba, azzal markunkba nyomta az útipénzt, hogy
találjunk haza nála nélkül, hisz ketten kiteszünk egy négylábú
állatot.</p>
<p>– No, és ez augusztusban történt s azóta önök mindig
utaznak?</p>
<p>– Hát persze. Először elindultunk Kassa felé, akkor híre fut,
hogy jön Schlick, erre mi visszaflankenbewegungoztunk Tokajra.
Onnan lekerültünk Tisza-Fürednek s megint neki vágtunk Miskolcz
felé. Miskolczon azzal excipiáltak bennünket, hogy itt jön
Simunich! Arra mi hátrafelé koncentráltuk magunkat Szolnokra. Onnan
lekerültünk Pestre, ott kipihentük magunkat egy kicsit a hadjárat
fáradalmaitól.</p>
<p>– Egy kicsit a nasi-vasi bankot is fölkerestük.</p>
<p>– Még nem. Az csak később következik. Itt jól kipihenve
magunkat, újra kezdtük a hadjáratot s elmentünk egész Komáromig,
ott szembetalálkoztunk a rémhírrel, hogy jön Jellasich!</p>
<p>– Hisz ez a túlparton járt!</p>
<p>– Hát nem lehet az innenső partra átlőni? Innen
visszaretiráltunk megint Pestre s akkor állt be az említett
eventuálitás.</p>
<p>– A nasi-vasi bank.</p>
<p>– Mintha csak nyomtatva volna, úgy tudja tens úr.</p>
<p>– Végződött egy nagy catastrophán. Ott elvesztették az utolsó
garasukat is.</p>
<p>– De még az útiköpenyegeinket is, külömben most is ott ülnénk.
Útközben aztán Kornél barátunkról imitt-amott elmaradozott egy-egy
öltönydarab. Az utolsó stáczión kénytelen voltam a magam
Victoria-dolmányát ráadni; nyakravaló helyett meg a kalapomról a
veres szalagot odakölcsönözni; valaki a kávéházban megszánta s
adott <span class="pagenum"><a name="Page_24" id=
"Page_24">-24-</a></span> neki egy viaszkos vászonból faragott
csákót. S ettől a mi Kornél barátunk arra a fölséges ötletre jött,
hogy álljunk be katonának, akkor, majd ha Illavay Ferencz
urambátyám szeme elé kerülünk, még nekünk fog feljebb állni!
Tetszik látni, hogy mi nem vagyunk olyan bolondok, mint a milyennek
látszunk.</p>
<p>– De hisz ez képtelenség! Ön ismeri ezt a fiút
testileg-lelkileg. Ez nem lehet katona! Nem tudta ön őt
lebeszélni?</p>
<p>– Eleget beszéltem neki. Mondtam, hogy nem bírja el maga a
puskát; milyen vékonyak a karjai, meg a lábszárai. De azzal felelt
rá, hogy jól agyba-főbe vert, s minthogy én nekem már
gyerekkoromtól fogva az volt a hivatalom, hogy ha Kornél úrfinak
tetszik a vitézségét rajtam kipróbálni, hát csak hagyjam magamat,
hisz azért táplálnak, hát most ez azt hiszi, hogy nincs olyan
ember, a kit ő meg ne verjen.</p>
<p>– A testi gyöngeség még hagyján, de az a hóbortos agy. Az apai
elmeháborodottság lappangó öröksége a vérében, a gyermekkori
reminiscentiák, a fékezhetlen természet, a félénkség és a szilajság
végleteibe ugráló szeszély. Hisz ez azt fogja tenni, hogy vakmerő
lesz a saját előljárójával szemben s gyáva az ellenség előtt.</p>
<p>– Én nem tehetek róla. Próbálja meg a tekintetes úr lebeszélni.
Én nem tehetek egyebet, mint hogy ha ő beáll katonának, én is
beállok s ha majd masirozás közben eldobja a puskáját, én magam
czipelem mind a kettőt.</p>
<p>– Hija be ön azt a fiút!</p>
<p>Az ifjú úr visszajött, egész gyönyörüséggel füstölve a szájába
dugott szivarral.</p>
<p>– No mi tetszik, szólt ez, az egyik lábát rázva, mintha köszörüt
hajtana.</p>
<p>– Hát legelébb is fogja a szekrényem kulcsát, menjen át a másik
szobába, ott fog találni egy öltözet ruhát.</p>
<p>– Csak nem bolondultam meg, hogy az úr termetére való ruhában
parádézzak? <span class="pagenum"><a name="Page_25" id=
"Page_25">-25-</a></span></p>
<p>– Nem. Számítottam rá, hogy ön ilyen állapotban fog haza érkezni
s készletben tartottam egy egész öltözetet.</p>
<p>– De hogy mert az úr nekem ruhát varratni, az én mértékem
nélkül? Azt gondolja, hogy én fölveszem azt a ruhát, a mit a
prusznóczi schneider eszkábált?</p>
<p>– Pestről hozattam az öltönyeit: Formanektől, a kinél
legutoljára ekvipiroztatta ön magát.</p>
<p>Ez lefegyverezte az ellenmondás szellemét, elvette a kulcsot
büszkén s átment a másik szobába felöltözni. Mikor visszajött,
egészen dandy volt.</p>
<p>– De még csak egy tükör sincs az úrnak a házánál?</p>
<p>– Nincs.</p>
<p>Az ereklyét zár alatt szokta tartani.</p>
<p>– Az ember azt sem tudja, hogy áll rajta az öltözet?</p>
<p>– Hát hisz e miatt nem sokáig lesz önnek aggodalma, mert ha
beválik, akkor majd kap honvéd attilát.</p>
<p>– Ohó, nix honvéd attila, nix bakancs. Én huszár leszek.</p>
<p>– Megengedem. Hanem elébb vizsgáltassa meg ön magát.</p>
<p>Most már nem huzódott az operatiótól; az orvos ugyan úgy
találta, hogy nagyon szűk a mellkasa, akárhogyan feszítgeti kifelé,
de csak azt nyerte vele, hogy összehazaárulózták, a ki egykézre
játszik azzal a másik hazaárulóval odabenn; mikor pedig azt találta
neki mondani az orvos, hogy a karjai nagyon véznák, arra épen
fölgerjedt: «micsoda? hát nem tudok én száz moulinét vágni egy
huzamban, kinyújtott karral?» Azzal kirántotta az egyik őrmester
oldaláról a kardot s elkezdett ide-oda nyaklókarral malomvágásokat
tenni az orvos felé. Az utoljára is, nehogy orra, füle bánja meg a
dolgot, ráhagyta, hogy ez bizony gyógyíthatatlan vitézségi mániában
szenved, hát legyen «alkalmas».</p>
<p>Mikor aztán kezében volt az orvosi bizonyítvány, hogy «beválik»,
büszkén lépegetett vissza az összeiró asztalhoz. <span class=
"pagenum"><a name="Page_26" id="Page_26">-26-</a></span></p>
<p>– Ihol van! Már most hát csak tessék szépen bepingálni:
Apátfalvi Soma.</p>
<p>– A bizony jó lesz. Legalább ha elszökik az ember, nem keresik a
neve után. Dörmögé Illavay.</p>
<p>– De nem szökik el! Kiálta pulykamérgesen az ifjú. Hanem
harczolni fog, mint egy oroszlán! Nem szökik el, hanem visszatér
egykor, mint koszorus hős, mellén a Terézia-renddel.</p>
<p>– Azt ugyan a császár osztogatja.</p>
<p>– No hát a becsületrend keresztjével.</p>
<p>– Azt meg a francziák osztogatják.</p>
<p>– Arra egy civilistának semmi gondja. Mindegy. Visszatérek! S
akkor ezeket a hazaárulókat mint leguillotinoztatom.</p>
<p>Illustrátióul a papirosnyíró ollóval levágta Illavay irótollának
a szárnyát.</p>
<p>– Engem is? Kérdé az nyugodtan.</p>
<p>– Önt négyfelé! kiáltá fenyegetőleg az ifjú, s az ollót beleüté
az asztalba, hogy megállt benne; aztán egyszerre a legnagyobb
haragból és fenyegetőzésből alászállt a legcsendesebb pénzkérő
pianóba. – Hát már most adjon hamar pénzt.</p>
<p>– Tessék, szólt Illavay, odaszámlálva eléje a három huszast.</p>
<p>– Hát ez micsoda?</p>
<p>– Három huszas.</p>
<p>– Hászen tudom, hogy három huszas egy forint. Ennyire engem is
megtanítottak a collegiumban. De hát ferblizni akar az úr velem, s
vizinek teszi be?</p>
<p>– Ez a felpénz. Ennyit kap minden ujoncz.</p>
<p>A fiatal ember e szóra a két tenyerét a két térdére tette s
elkezdett idétlenül kaczagni.</p>
<p>– Hát most én ebből a három huszasból vegyek magamnak lovat,
nyerget, lószerszámot, egyenruhát, állítsak ki belőle egy
bandériumot, élelmezzem a háború végeig? Hahaha! <span class=
"pagenum"><a name="Page_27" id="Page_27">-27-</a></span></p>
<p>Aztán a legszilajabb kaczagásból egyszerre csak átcsapott az
érzékenykedésbe.</p>
<p>Felkapta a három huszast az asztalról s odadobta a hátulálló
ujonczok közé.</p>
<p>– Nesztek! Igyátok meg! – Aztán felemelte szemeit a magasba.
Mikor úgy felnézett a semmibe, olyankor talált eszméket. – Hová
jutottam! Hajdan az őseim saját banderiumaikat vezették a háboruba,
most én, mint sereghajtó kullogok a bocskoros rekruták után! Három
napi járó földön mindenütt az őseim birtokán járok s a csizmámnak
nincsen talpa. Az apámnak negyven paripája állt az
istállójában!</p>
<p>E szavaknál úgy égtek a szemei: az álla reszketett. Válság előtt
látszott lenni. Vagy sírva fakad rögtön, vagy elkezd törni, zúzni,
a mit elől-utól talál, míg meg nem kötözik. Illavay ismerte jól a
természetét. Másod-ági unokatestvérek voltak. Kornél a hajdani
dynasta majoresconak a fia. Ferencz pedig az anyai ágon a kisebb
birtokos Opatovszkyak utóda, ezért volt rábízva a hóbortos unokaöcs
fölötti gyámság, s a szétzilált nagybirtok ujrarendezése. Imerte
jól a védencze kedélyét. Nem lehetett arra mással hatni, mint
nyugodt humorral. A kitörést megelőzve, azt mondá neki egész
szeliden:</p>
<p>– Lássa, kedves Soma, az ön édes atyja tehette azt, hogy negyven
paripát tartson, mert tudta jól, hogy van neki egy derék, okos fia,
a ki a gazdaságát majd jól rendbehozza, – de önnek még nincs.</p>
<p>Az ifju le volt fegyverezve. Elmosolyodott rá.</p>
<p>– Bizony nagy bolond maga, szólt egészen alábbhagyva az
indulatoskodással. Egészen bolond. Hanem hát beszéljünk már most
komolyan. – Hát – kedves urambátyám.</p>
<p>– Jól van, kedves öcsém. Hanem, ha azt akarja, hogy komolyan
beszéljünk, hát engedjen engem beszélni. Miután önnek olyan nagy
kedve van a hadi pályához, erről nem akarom leverni. Azonban nekem
ott is kötelességem <span class="pagenum"><a name="Page_28" id=
"Page_28">-28-</a></span> lesz önre felügyelni. Fogok róla
gondoskodni, hogy ön jól legyen felmentézve, paripázva és
fegyverezve s az egész szolgálatidő alatt ellátva minden
szükségessel. Hanem az ehhez való pénzt önnek a kezébe nem adom;
mert akkor abból nem lesz se paripa, se mundur; ellenben ott leszek
holnap az őrnagyánál s annak a kezébe adom a szükséges összeget, a
ki aztán önről szépen gondoskodni fog.</p>
<p>– Micsoda? hát nem meri az én kezembe adni? Hát nem tart engem
becsületes embernek? Az én becsületszavamban mer valaki kételkedni?
Akkor annak a valakinek én azt mondom, hogy…</p>
<p>Illavay attól tartott, hogy ez most mindjárt sértegetni fog, s
még majd kurta-vason kezdi a hadipályát: hirtelen eléje vágott
kemény szóval:</p>
<p>– Jobbra át! Indulj!</p>
<p>A parancsszó meghökkenté az ifjut, az a másik fiu segített
eldönteni az elhatározást, fülébe súgva:</p>
<p>– Hiszen kapunk már kölcsön. Csak gyerünk innen. Hozzon el egy
marék szivart magával.</p>
<p>A szőke ifju úgy tett: a mennyi nagy tenyerébe befért, annyit
kisajátított a szivardobozból s azzal dölyfösen oda döczögteté a
szolgabirónak a végső véleményét.</p>
<p>– Azt mondom az úrnak, hogy az úr egy –h–h–h egy –</p>
<p>Koczur kiczibálta magával az ajtón.</p>
<p>Az elhozott szivarokat aztán el kellett helyezni. Az új kabát
zsebébe egy szivartáska is volt dugva: a tutor arról is
gondoskodott. A mint azt felnyitá az ifju vitéz, annak egyik
oldalrejtekéből öt darab szép piros szemű tízforintos mosolygott
elé. A mint ezt meglátta, kirántá magát satellese kezéből,
visszarohant a hivatalszobába, s minden átmeneti præludium nélkül,
nyakába borult a kegyetlen zsarnokának s összecsókolá annak az
arczát.</p>
<p>– Kedves, édes, jó Feri bácsi! Ugy-e nem haragszik azért, – a
mit magamban gondoltam? – Bocsásson <span class="pagenum"><a name=
"Page_29" id="Page_29">-29-</a></span> meg – – Isten önnel. Ha
valaha veszély fenyegeti önt – csak egy szót! – Én repülök és
kiszabadítom önt! Előre fiuk!</p>
<p>Bizonyos, hogy mind megitta az ujoncztársaival azt az örvendetes
véletlen pénzt, még azon éjjel.</p>
<h3>A SZÉP KISÉRTET.</h3>
<p>Illavay késő délután készült el a rábízott feladatokkal. Kenyér,
zab sokkal kevesebb került ki, mint a mennyi parancsolva volt,
ellenben ujoncz épen kétszer annyi, mint a hogy ki volt vetve a
járásra. Kell is, hogy más járásnak a hiányát pótolja, a hol
lőcslábú generatio lakik.</p>
<p>Ekkor jutott hozzá, hogy átránduljon Gargóvárra a grófhoz.</p>
<p>Gargóvár még az a birtok, a mely a Rákóczy-korszak óta nem
cserélt gazdát. A Temetvényi grófok mindig hűségesek voltak a
trónhoz: Bécsben laktak, ide csak vadászni jártak le; a szarvasaik
számára bekerített hely négyszög mértföldeket számlált. A gargói
várkastély maga arról volt híres, hogy annak száz szobája és terme
rococo- és renaissance-kori pompával van berendezve, a mik azonban
csak évenkint egyszer vagy kétszer nyilnak meg külföldről
összehívott vendégsereg előtt, máskor mindig zárva vannak. Megesik,
hogy átutazó uraságoknak megmutogatja azokat a várnagy,
feltakargatva – jó borravalóért – a rejtett műkincseket. Illavay
Ferencz bizony soha sem látta e híres dísztermeket. A vidékieknek
az a szokásuk, hogy a helyükben levő rendkívüliségekre nem
kiváncsiak. Egyéb oka is volt. Ferencz gyűlölt minden külpompát,
maga mindenben a rideg egyszerüséget szerette; hiányzott nála a
szép ízlés.</p>
<p>A kanyargó hegyi út, mindenütt a pisztráng-gazdag patak mentét
követve, hatalmas bástyakapukon keresztül visz fel a várba. A
sánczárokban már nincs víz, az be van <span class=
"pagenum"><a name="Page_30" id="Page_30">-30-</a></span> nőve
gyeppel, de a fölvonó hid még minden éjszakára csörömpölve zárja el
a kaput, s a későn érkező vendég közeledtét a toronyőr kürtszava
jelenti, hogy a hidat újra leereszszék.</p>
<p>A kapubejáratnál még ott ülnek, mint hátulsó lábaikra kuporodott
szelindekek, a talpaikról levett sugárágyúk, török háborúk
diadaljelvényei; a nagy négyszögű udvar kövezete közül azonban
mindenütt kinőtt a fű, a középen álló szökőkút tritonjának tülkéből
nem ömlik most a víz. Látszik, hogy a grófi család hirtelen
költözött ide; nem volt idő az udvarról a füvet feltépetni s a
vízvezeték hibáit kitataroztatni. Egyéb baj volt most itt.</p>
<p>Illavay hintaját inas és komornyik fogadta. Német volt mind a
kettő. A komornyik még a hintóból leszállás alatt elmondá neki,
hogy nagyon várják az uraságok, de mielőtt ő exczellentiájához
fölmenne, kegyeskedjék Pálma comtessehez bemenni, a ki okvetlenül
elébb akar beszélni a tekintetes úrral.</p>
<p>– De barátom, ilyen sárgyúró csizmában csak nem állhatok be a
comtessehez tisztelkedni.</p>
<p>– Nem tesz az semmit. Hát mikor vadászatok vannak? Vegyük úgy,
hogy most is azok vannak.</p>
<p>– Csakhogy ezúttal a vad kergeti a vadászt. No hát vezessen oda,
a hol a comtessere várnom kell.</p>
<p>A komornyik egy földszinti szobába vezette a szolgabirót, a
minek igen egyszerű bőr butorzata volt, a falakon tollrajzok,
aranyozatlan rámában. Műértő ember ugyan nagy kegyelettel ismerte
volna fel e székeken a legbecsesebb ó-mór bőrműveket, s az egyszerű
rajzokban világhirű mesterek kézvonásait; de hát mindezekhez
Illavaynál hiányzott a fogékonyság.</p>
<p>Kiváncsi volt rá, hogy vajjon mit akarhat vele a comtesse?
Bizony nem is ő rá magára. Jól volt ő lakva úgy az asszonyi képpel
hogy jöhetett volna eléje valaki Circe minden bűbájával ma.</p>
<p>Alig távozott el a komornyik a várt vendéget bejelenteni,
<span class="pagenum"><a name="Page_31" id=
"Page_31">-31-</a></span> nemsokára nyilt az oldalajtó s belépett
rajta a grófkisasszony.</p>
<p>Egyedül jött s az ajtót is betette maga után.</p>
<p>Mintha öntudatával birna annak, hogy neki nincs szüksége
őrizetre: maga a tekintete elég, hogy bűvkört vonjon körüle, a mi
tele van eltaszító delejjel.</p>
<p>Hosszúkás vont arcza oly fehér, mint a porczellán, szép,
tökéletes vonásokkal, a mikről sugárzik a hidegség. Haja olyan
szinű, mint az érett buzakalász hullámzó tengere s e sajátszerű
halavány aranyhoz kirívó ellentétül a két sűrű szemöldöke csaknem
szénfekete, s azok alól két nagy szem sötétlik, a mikről nem lehet
meghatározni, hogy barnák-e vagy sötétkékek: az élet tüze mélyen
elrejtve bennük. S mikor ez a piros ajk megnyílik, az ember szinte
megdöbben: ime a szobor beszél. Az is olyan csendes, szenvnélküli
hang, mintha álomkép beszélne álmodozóhoz. Magas, nyulánk termetét
fehér öltöny teszi még szoborszerűbbé.</p>
<p>Egy szép kisértet, mikor előlép a félhomályból.</p>
<p>Maga a kéz is, a mit meghivott vendége üdvözlésére nyujt, oly
hideg.</p>
<p>De lehetett volna az a kéz akármilyen meleg, azért Illavay
elfelejtette azt megcsókolni. Még tegnap talán eszébe jutott volna,
hogy az úgy szokás.</p>
<p>– Megbocsásson ön, szólt Pálma grófnő, helyet mutatva Illavaynak
az asztal mellett, mely a bőrpamlag előtt állt (remek antik
faragvány), maga a pamlagra ült le, – azért, hogy elfogtam önt
útközben. Nekem okvetlenül elébb kellett önnel beszélnem, mielőtt
az atyámat meglátogatta. Ismeri ön az atyámat?</p>
<p>– Találkoztam vele egyszer, mikor birtokára megérkezett, s a
szeszgyárosával kellett valami ügyét eligazítanom.</p>
<p>– Akkor nem ismeri őt. A mint hogy nagyon kevesen ismerik. Ő
nagyon zárkózott és túlovakodó. Az a kör, a miben az egész életét
leélte, az oka ennek. Ott mindenkinek <span class=
"pagenum"><a name="Page_32" id="Page_32">-32-</a></span> vigyázni
kell arra a szóra, a mit más előtt kimond, és feljegyezni azt a
szót, a mit mástól kimondani hallott; s ha szólni kénytelen az
ember, nem mondani el mindent, a mit tud. Ez megszokás. Hanem a
jelen helyzetünkben ez ránk nézve igen nagy baj lehet. Apám ugyebár
irt önnek levelet?</p>
<p>– Kettőt is.</p>
<p>– Azt irta ugyebár, hogy ő nem képes a kormánybiztos
fölszólítását teljesíteni. Nincs elkészülve arra, hogy négyezer
vendéget ellásson; még kevésbé érzi magát alkalmasnak arra, hogy a
gargóvári nemzetőrök zászlóalját vezesse, mert sohasem volt katona,
mert beteges.</p>
<p>– Ilyenformát irt.</p>
<p>– No lássa ön. Ez az ő régi szokása. Hogy a bajának csak egy
részét adja elő: úgy, hogy a ki a legjobb akarattal segíteni kivánt
rajta, a bajának a nagyobb részén nem segített. Azt ő eltitkolta.
Ha ön a szerint sziveskednék eljárni, a hogy ő kivánta, hát abból
csak az lenne, hogy a kormánybiztos, (föltéve, hogy az ön szives
közbenjárása teljes sikert aratna nála), azt mondaná, hogy no hát
jól van, ha nem láthat el a gróf négyezer embert, hát megyünk hozzá
csak négyszázan. Ha egyszer aztán itt vannak: elmondanák az
atyámnak, hogy hiszen nem szükséges neki a gargói nemzetőröket a
táborba vezetni; elég, ha felfegyverzi őket, s aztán egyszer, lóra
ülve, tart hozzájuk egy lelkesítő beszédet, átad nekik egy általam
hímzendő zászlót. Ez is jó lesz. S ezt ki tagadhatná meg?</p>
<p>– Az igaz, hogy ezt nem lehetne megtagadni.</p>
<p>– Pedig ez az, a mitől az atyám retteg. Nem beteg ő: el birna
viselni akárminő testi fáradalmakat. De nem akar! Nem lehet neki.
És ezt ő nem fogja önnek megmondani soha. Hogy ő nem akar
résztvenni ebben az egész mostani mozgalomban. Sem az egyik fél,
sem a másik fél mellett. Hiszen azért hagytuk el Bécset. Mikor a
fellázadt nép magához ragadta az uralmat, mikor ablakaink alatt
végigrohantak egy végeláthatatlan tömegben, <span class=
"pagenum"><a name="Page_33" id="Page_33">-33-</a></span> előttünk
addig soha nem hallott kiáltásokat hangoztatva: mi sietve hagytuk
el a császárvárost, szökevényképen, felkerestük ősi lakházunkat
Magyarország egyik legcsendesebb zugában. Azt hittük, hogy itt
békén meg fogunk huzódni, míg a zivatar valamerre feltisztul.
Képtelenségnek hittük, hogy a válság ide is utánunk jőjjön. Hogy
itt is utolérjen bennünket a kérdés: hová tartoztok? Ez az, a mi
atyámat kétségbe ejti, de a mit kimondani nincs bizodalma senkihez.
Nekem van: önnek megmondom. Ránk nézve egyenlő baj, ha négyezred
magával jön ide vendégül a kormánybiztos, vagy ha negyvened magával
jön s atyámat nem ijeszti el az a gondolat jobban, hogy kezében a
zászlóval rohanjon az ágyútűzbe, mint az, hogy a neve meg legyen
említve a legegyszerűbb nemzetőri zászlószentelési ünnepélyen.
Azért kérem önt, ne nyugodjék meg az ő levelében, tegyen többet
érte, mint a mennyit abban ő maga kért: vegye rá a kormánybiztos
urat, hogy egyáltalában kerülje el megtisztelő látogatásával a mi
szerény lakásunkat s hagyjon nekünk minden tekintetben békét.</p>
<p>Illavay nehéz feje nagy csóválásnak indult erre a szóra.</p>
<p>Pálma grófnő nem vette azt észre.</p>
<p>– Ha ön ezt nem viheti keresztül, akkor előre is megmondhatom
önnek őszintén, a mi következni fog. Atyám nem várja be itt a
kormánybiztost. Hanem, ha erőszakolni fogják, hogy álljon párthoz,
itthagyja az országot s elmegy Badenbe. Én pedig nem akarom azt,
hogy ő ahhoz a táborhoz álljon, mely Magyarországgal ellenségül áll
szemközt.</p>
<p>Illavay érdekelten kezdett nézni e hölgy arczára. Nem volt azon
semmi verőfénye az indulatnak. Maga is vette észre, hogy
félreértetett. Egyik ajkszeglete hideg mosolyra vonult el.</p>
<p>– Nagyon kérem önt, valami idétlen honleánykodást ne keressen ön
szavaimban. Én nem rajongok magasabb <span class="pagenum"><a name=
"Page_34" id="Page_34">-34-</a></span> eszmékért. Belőlem csak az
önérdek beszél. Én nem akarom, hogy az atyám bármely oldalra nézve
is kompromittálva legyen. Ki tudja, hogy melyik fél marad győztes a
végkimenetelnél? Az ellenpárton levőknek a birtokát az bizonyosan
el fogja kobozni. Nekem pedig nincsen kedvem, mint a franczia
forradalom alatti emigránsnőknek, pénzért dolgozni a
számkivetésben. Belőlem a józan önzés beszél.</p>
<p>Jobban le nem hűthették volna Illavait.</p>
<p>Ezt is észrevette a szép kisértet.</p>
<p>Jónak látta aztán egy kedélyes mosolylyal bebizonyítani e földi
eredetét. Az a mosoly jól illett halvány arczához.</p>
<p>– Ugyebár, sajátszerű az? Én belőlem nem szól más, mint az önzés
s öntől mégis azt kivánom, hogy tegyen meg értünk mindent, a mire
képes, a kikhez önnek semmi oka sincs jó indulattal viseltetni.
Ennek ön maga az oka. Önről azt mondja mindenki, hogy nagyon jó
ember. S a ki nagyon jó ember, az mindenkinek az adósa.</p>
<p>Illavay maga is elmosolyodott erre. Úgy látszik, hogy a
comtessenek igaza van.</p>
<p>– Jól van, szólt fölkelve a helyéről. Majd úgy járok el, hogy
semmi baj ne legyen.</p>
<p>– Kérem, legyen ön még szives leülni. Önhöz még egy másik
levelet is irt az atyám.</p>
<p>– Igen, valami gyapjuszállítmányról, a mit útközben
lefoglaltak.</p>
<p>– Azt irta benne, hogy majd a többit elmondja élő szóval. De ő
itt megint nem fog önnek mindent elmondani, túlságos óvakodásból.
Annyit fog önnel közölni, hogy azokban a gyapjus zsákokban nem
csupán gyapju van, hanem a legalsó zsákban van egy aczél láda. Ezt
mi nem hozhattuk magunkkal, mikor Bécsből menekültünk, mert a
sorompóknál a felkelők mindenkit megmotoztak. Úgy jöttünk ki,
mintha sétakocsizást tennénk. Ezt a ládát pedig egy bizományosunk
társzekerével indítottuk útnak gyapjuszállítmány <span class=
"pagenum"><a name="Page_35" id="Page_35">-35-</a></span> közé
csomagolva, a háznagyunk felügyelete alatt, a ki azt az egész úton
kiséri. Ez jelenti most, hogy a gyapjuszállítmány az állam részére
lefoglaltatott útközben. Már most azt tudatni fogja önnel az atyám,
hogy abban a gyapjuszállítmányban van egy láda is, a mit nekünk
megkapnunk okvetlenül szükséges. De már azt, hogy mi van abban a
ládában, ismét nem fogja önnek egészen elmondani. Családi okiratok,
nagybecsű szerződések. És ebből megint nagy baj lesz. Mert ha ön
azzal a szóval reklamálja az elrejtett ládát, hogy abban irások
vannak: a mai veszedelmes világban okvetlenül azt fogja rá mondani
a kormánybiztos, hogy azok lehetnek valami államellenes iratok, a
miket még inkább szükséges megvizsgálni s annyival bizonyosabban
elviszi magával. Azért én megmondom önnek s kérem, hogy mondja meg
az atyámnak, hogy tőlem hallotta ezt. Abban a ládában, a családi
iratokon kívül, vannak még a családi gyémántjaink is, több mint fél
millió becsértékben. Azért arra kérem önt, hogy beszéljen ön igen
határozottan az atyámmal. Mondja meg neki, hogy mindent tud már.
Követeljen tőle teljhatalmú megbizást a maga számára és kivánja
átadatni annak a ládának a kulcsát, hogy a kormánybiztos előtt
felnyithassa azt és megmutathassa annak a tartalmát. Megbocsát ön,
hogy ilyen őszintén fordultam önhöz. De hát azok, a kiknek bajuk
van, nem tehetnek egyebet, mint hogy azoknak a terhére váljanak, a
kiknek életfeladatuk a mások baján segíteni.</p>
<p>Ezzel ismét kezét nyujtá Illavaynak s az a kis kéz most már nem
volt olyan hideg: a szép kisértetet valami emberi melegség lehelte
át.</p>
<p>Illavay utána nézett az eltávozónak s úgy tetszett neki, mintha
könnyebben érezné magát, mikor már nem áll vele szemközt, mikor nem
hallja azt az álomországból jövő hangját. <span class=
"pagenum"><a name="Page_36" id="Page_36">-36-</a></span></p>
<h3>AZ UTOLSÓ TEMETVÉNYI GRÓF.</h3>
<p>Mégis szép az az őszinteség, mondá magában Illavay, a míg a
komornyik, kezében a két ágú gyertyatartóval, végigvezette a
folyosókon a főúr alvószobájáig. Nagyon szép és ritka adomány az az
őszintség. Más leány azt mondta volna: «tegye meg ön ezt, meg
amazt, fordítsa jóra, a mit a vak sors elrontott, tegye lehetővé a
lehetetlent az én szép szemeimért!» Ez fölöslegesnek talál minden
czirógatást, csábítást; megmondja egyszerűen: «önnek kötelessége
minket a kellemetlen helyzetekből kiszabadítani, s ezért önnek nem
jár semmi: nem, még csak egy álomlátás káprázata sem; ön tartozik
ezzel, mivelhogy ön azon szerencsétlen teremtések egyike, a kik «jó
emberek», s a kik ennélfogva azzal a teherrel születtek a világra,
hogy minden embernek adósai, a kivel csak összetalálkoznak a föld
kerekén, ezeknek meg kell tenni mindent, a mit akárki kér tőlük;
hogy hogyan teszik meg? az az ő gondjuk. Ha megteszik, az nem is
érdem; ha nem teszik meg, az már gorombaság. Más leány legalább
mórikázott volna előtte egy kicsit s az most nagyon rosszúl esett
volna neki; ez egész hidegen megmondta a szemébe, hogy önzésből
volt hozzá ily kiváltságos bizalommal, kér mindent, nem igér
semmit. Becsületes leány. Ennek a megbizásában el lehet járni.</p>
<p>A folyosók, előtornáczok maguk is főúri fényüzést hirdetnek;
azok a szarvasagancsok, a mikre az elejtő vadász neve van
felakasztva, nagyobb kincsbe kerülnek, mint ha aranyból volnának
öntve. Nem vadaskert, hanem vadas ország termi azokat, s az őrző
vadászcselédség száma egy kis zászlóaljat tesz ki. A márványlépcsők
anyagáért drága útat kellett építeni a hegyek közé, s a fresco
tájképek a falakon nem ideális tájak másolatai, hanem megannyi
uradalomnak a hosszú panorámája.</p>
<p>Minden tárgy arra van itt, hogy dicsekedjék. <span class=
"pagenum"><a name="Page_37" id="Page_37">-37-</a></span></p>
<p>Egy pipázó terembe érkezve, melynek összes groteszk butorzata a
furcsa pipaállvány összhangzó környezetét látszott képezni, a
komornyik azt mondá a vendégnek, hogy tessék addig leülni, míg ő
exczellentiájánál bejelenti.</p>
<p>Kis idő mulva a komornyik kijött s nagyon kérte az engedelmet,
hogy ő exczellentiája rögtön kijön, csak tessék nehány perczig
türelemmel lenni, míg átöltözik.</p>
<p>Azután egy kis idő mulva megint előjött, s azt mondá, hogy de
bizony mégis jobb szeretné exczellentiája, ha az olvasó-szobájába
kegyeskednék befáradni.</p>
<p>Illavay hát bement hozzá. Észrevehető volt, hogy ő
exczellentiája valóban át akart öltözni, ott volt még a levetett
fekete frakk, a hímzett csillaggal a mellén, hanem aztán fele úton
megint mást gondolt s ismét felvette a kurta otthonkáját.</p>
<p>Hát, mert mikor már felvette a fekete frakkot, akkor látta meg a
tükörből, hogy az sehogy sem illik össze a mostani ábrázatjával.
Maga sem ismer magára a főúr Hova lett az a büszke alak, ki a bécsi
császári várlakban lekötelező mosolyával jobban bevilágította a
termeket, mint valamennyi csillár? Fél fejjel magasabb volt a
közönséges embereknél s ezt tudta felhasználni arra, hogy a kit nem
akar meglátni, annak elnézzen a feje fölött. Most pedig úgy össze
van esve. Három hete már, hogy nem borotválkozott. A mióta egy
rettenetes októberi napon a saját kedvencz borbélyát látta az
utczán a «Pöbel» élén deklamálni, kezében egy szerencsétlen főúr (a
népharag áldozata) összetépett díszköntösének foszlányával, azóta
nem ereszt borbélyt a torkához közel: maga pedig borotválkozni nem
tud; annálfogva nem hasonlótlan egy gályarabhoz, a ki a bagnoból
szökött meg: az a flanell-otthonka is segít kiegészíteni a mintát.
Ki keresné benne a tegnapelőtti Temetvényi Ferdinánd grófot,
felséges névtársának aranykulcsos, aranysarkantyús és aranygyapjús
lovagját, a nagy Temetvényi-család utolsó és legnagyobb
férfiivadékát? <span class="pagenum"><a name="Page_38" id=
"Page_38">-38-</a></span></p>
<p>Szobája csupa könyvtár, félig felmetszett, de végig nem olvasott
könyvek hevernek minden asztalán.</p>
<p>– Ezerr bocsánatot kérrek uram! szól a főúr a belépőhöz, olyan
keményen berregetve az «r» betűt, mintha annak a kiejtésére egy
egész óramű mozgásbahozatala volna szükséges. Bocsánat, hogy ily
derrangirrozottan fogadom. A szakállam egész errdő márr az
ábrrázatomon. Nincs, a ki kiirrtsa. Mindenféle borrbélynak nem
adhatja az emberr oda az arrczáját, hogy lefarragja.</p>
<p>Ferencz kezdett szepegni. Ha ez most a felvett tárgy nyomán arra
fog áttérni, hogy «hát az urat ki borotválja meg olyan szép
simára?» – «Saját magam.» – «Nem borotválna meg engem is?» – S még
majd azt is meg kell neki tenni.</p>
<p>De szerencsére más vadnyomot üldözött az eszmecserkészet.</p>
<p>– Az ember most igazán nem tudja, hogy kirre bizza rrá a
torrkát? Megbomlott a világ rrendje. Épen most olvasom a
girrondisták történetét Lamarrtinetől. Szórul-szóra ugyanaz, a mi
nálunk történik. Olvasta ön márr?</p>
<p>– Nem olvastam még.</p>
<p>A nevezetes mű csak a mult évben jelent meg (1847).</p>
<p>Akkor aztán felvette a gróf és elkezdte magyarázni Ferencznek,
hogy ez az eset, meg az az alak mennyire hasonlít ehhez a most
történthez, meg ehhez a mostani alakhoz, s ennél fogva mennyire
következik mind az egymás után itt és most, a mi ott és akkor
történt. A szemei egész rémlátásra voltak felnyílva.</p>
<p>– De még a peu prré, ugyan az a név is. Tessék! Akkorr Marrat,
most pedig Madarrász. Pedig hát mit vétettek a girrondisták? Jó
hazafiak voltak, de rrossz rrevoluczionarriusok. Mind a guillotin
alá kerrültek. Még madame Rrroland is! Madame Rrroland! Urram. Ha
ön is ismerrné őtet! Ha hallaná velem vitatkozni, a szíve
megrrendülne tőle.</p>
<p>– Madame Roland, a kit kilenczvenkettőben lefejeztek?
<span class="pagenum"><a name="Page_39" id=
"Page_39">-39-</a></span></p>
<p>– Nem. Nem. Hanem a leányomat. Szakasztott madame Rrroland! Nem
az alakjára; de az egész szellemére nézve. Ugyan kérem, vigye el
magával a Histoire des Girondinst, és olvassa el, aztán mondja meg,
hogy nincsen-e igazam?</p>
<p>– Elviszem, gróf úr, de nem azért, hogy én olvassam, hanem hogy
a gróf ne olvassa. Más idő, más ország volt az. Nálunk nem terem
meg sem a sansculotte, sem a chouan. A comtessel egyébiránt már
volt szerencsém találkozni és általa felvilágosíttatni az okok
felől, a mikért a gróf ide hívott.</p>
<p>– Úgy? mondá a főúr, összecsukva a könyvet s aztán a két kezével
a háta mögé téve azt, hogy az asztalpárkányon félig ráülhessen,
mintha így bizonyosabb volna felőle, hogy az abban lakó
rémszellemek nem jöhetnek elő. Tehát beszélt önnel a leányom? Mit
beszélt?</p>
<p>– Legyen megnyugodva a gróf; mind olyan dolgokat, a mikért nem
kerülne a «jólléti bizottság» törvényszéke elé. Én hivatalos
állásommal összegyeztethetőnek vélem, hogy mindazokat elintézzem, a
mik a grófot nyugtalanítják a saját felelősségemre.</p>
<p>– A saját felelősségérre! úgy, hogy engemet azérrt senki
kérrdőrre ne vonhasson?</p>
<p>– Egészen úgy. Megértettem a helyzetet. A grófnak nem szabad
compromittálva lenni sem az egyik, sem a másik félre nézve. Minden
intézkedés az én terhemre fog esni. Csupán egyet kérek a gróftól.
Ez tulajdonképen nagyon sok. Azt, hogy a mit én öntől hivatalos
hatáskörömnél fogva követelek, azt haladéktalanul teljesítse.</p>
<p>– Irásbeli meghagyás folytán? kérdé a scrupulosus főúr.</p>
<p>– Természetesen.</p>
<p>– De kitől van önnek viszont megbizása? A «honvédelmi
bizottságtól»?</p>
<p>– Nem. A rendes előljáróságomtól, az alispántól és
megyegyűléstől. <span class="pagenum"><a name="Page_40" id=
"Page_40">-40-</a></span></p>
<p>– De hát a kormánybiztos? Hisz az egy Henriót!</p>
<p>– Dehogy Henriót! Jó, magunkforma táblabiró.</p>
<p>– Olvassa ön csak, hogy mit ír nekem?</p>
<p>– Tudom. Szeret nagy szavakat használni. Én értek a nyelvén.
Régi jó ismerősöm. Tengert kiált, s pohár vízzel is beéri.</p>
<p>Csak nem kell vele disputálni. Majd elintézek én vele
mindent.</p>
<p>Ebből a szavából is láthatni, hogy micsoda jámbor ember volt ez
az Illavay: más azt mondta volna, hogy bizony ez fogas munka lesz:
nagy fába vágjuk a fejszét; a fejemmel játszom! hogy annál
becsesebbé tegye a szolgálatát; ez meg igyekezik megkicsinyíteni a
veszélyt, a minek a más kedvéért neki megy.</p>
<p>– No csak vigyázzon ön! Az ilyen idők kiforgatják az emberrt a
szokott jelleméből. Én láttam a borrbélyomat, mint népszónokot! A
borrbélyomat; a ki excellentiás urak parrókáit szokta fodorrítani s
minden miniszterrnek az álla alá nyúlt. A barricadeon állt és onnan
olvasta fel a prroclamátiót.</p>
<p>– Bocsásson meg, gróf úr; de az idővel gazdálkodnunk kell.
Engedje meg, hogy itt az iróasztalhoz leüljek s nehány szükséges
rendeletet megirjak.</p>
<p>– Tessék.</p>
<p>– Legelőször is a grófnak egyet.</p>
<p>– Nekem-m-m? szól a gróf s mindjárt behúzta mind a két kezét a
flanell dókája hosszú ujjaiba.</p>
<p>– A grófnak van egy nagy fegyvertára.</p>
<p>– Egy kicsiny.</p>
<p>– Akár kicsiny, akár nagy, én azt lefoglalom.</p>
<p>A gróf felfortyant erre a szóra.</p>
<p>– De kérem! Azok nagyobbrészt ereklyék. Régi kovás puskák, a
franczia háborúból, a mikor az atyám saját zászlóaljat állított
ki.</p>
<p>– Azért megteszik azok a szolgálatot olyan helyen, a hol
szuronynyal és puskaagygyal szokás dolgozni; – ha <span class=
"pagenum"><a name="Page_41" id="Page_41">-41-</a></span> nem ha a
gróf a gargói nemzetőrök számára akarná azokat visszatartani.</p>
<p>– No, az kellene még! Mi jut eszébe a kormánybiztosnak? hogy én
vezessek egy paraszt nemzetőrökből álló zászlóaljat a császáriak
ellen. A ki soha sem voltam katona. Aztán olyan köszvény van a
lábamban, hogy a szobában sem tudok bot nélkül járni. Meg ez az
asthma! hiszen hallhatja a szolgabiró úr a hangomon.</p>
<p>– Azért gondoltam, hogy sokkal jobb helyen lesz a gróf
fegyvertára, ha azoknak a honvédujonczoknak a kezébe adatik, a
kiket ma küldtem fel a székvárosba, s a kiknek most még csak
kaszákat tudott az intendatura kiosztani.</p>
<p>– Ah! capisco! capisco! Most kezdem az urat érteni! Ha nem lesz
fegyver, nem lesz nemzetőrség. Jól van, csak tessék megirni a
rendeletet hozzám. Csak peremptorie! minél erősebb hangon.</p>
<p>Most aztán már nem sántított a főúr, a hangján sem érzett az
asthma. Félfejjel magasabb lett egyszerre.</p>
<p>Ferencz elkészült a rendelettel. Meg is pecsételte.</p>
<p>– Ezt tehát még az éjjel tessék foganatosíttatni. Én az alatt
eléje sietek a kormánybiztosnak.</p>
<p>– Jól van, jól. Csak mondja meg neki – terjeszsze eléje: – hogy
ne jőjjön hozzám négyezer emberrel, annyinak kenyeret sem tudok
adni. Jőjjön kevesedmagával.</p>
<p>– Azt fogom neki mondani, hogy menjen másfelé, s épen sehogy se
jőjjön Gargóra.</p>
<p>– Úgy, úgy. Az úr okos ember. Vagy a leányommal beszélt? Ahán.
No az legjobb lesz, ha épen nem jön ide ő exczellentiája, a
tisztelt polgártárs.</p>
<p>– A gróf pedig oda fogja küldeni eléje a táborba azt a kenyér-
és zabilletményt, a mit a vendégei külömben elfogyasztottak volna
háromnapi ittmulatás alatt.</p>
<p>– Miért ne? Szivesen. Hanem a szolgabiró úrnak határozott
rendelete folytán.</p>
<p>– Már meg van irva. De most már a grófot kérem, <span class=
"pagenum"><a name="Page_42" id="Page_42">-42-</a></span> hogy
kegyeskedjék leülni az iróasztalánál és számomra megirni.</p>
<p>– Mit?</p>
<p>– Először is egy meghatalmazást – magyarul – melyben fel vagyok
szabadítva, hogy a gróf társzekerein levő lefoglalt gyapjuzsákokból
egy elrejtett aczélszekrényt kivehessek; azután egy meghagyást –
németül – a szekeret kisérő udvarnoknak, hogy e szekrénykét nekem
átadja.</p>
<p>– Szivesen. Szivesen. Egész ív papirra, ugy-e bár? Le is
pecsételjem?</p>
<p>– Nem; hanem a pecsétet a neve után nyomja oda.</p>
<p>– Hisz ön mindig a neve elé nyomta a pecsétet.</p>
<p>– Mikor mint szolgabiró tettem; hivatalból.</p>
<p>– Ahán: értem. Sietek vele. Ennek még ma meg kell lenni.</p>
<p>S olyan elhatározottsággal ült neki a gróf az irásnak, mintha
végrendeletét kellene megírnia.</p>
<p>– Ön tudja, hogy mi van abban a szekrényben? Nagybecsű
családi…</p>
<p>– Gyémántok… sietett eléje vágni Ferencz, hogy a meghazudtolás
kellemetlen functióját elhárítsa magáról.</p>
<p>A gróf fölugrott a székről s karikára nyílt szemekkel meredt a
vendégére.</p>
<p>– Hm. Hm? Ezt a leányomtól hallotta ön?</p>
<p>– Igen.</p>
<p>Erre a gróf rögtön elkezdett nem tudni irni. Panaszkodott a
szemére, hogy a lámpásnál nem lát jól.</p>
<p>– Csak irja meg a gróf akárhogyan, sürgeté őt Illavay, mert
nekem még az éjjel nyomába kell jönnöm a gróf társzekerének,
mielőtt ez a sztrecznói erdőbe vándorol.</p>
<p>– De hát ön el akar bennünket hagyni. Azt nem engedhetem meg.
Este érkezett vendéget nem szokás az én kapumon kiereszteni.</p>
<p>– Meg vagyok győződve a vendégszeretetéről s háladatos leszek
érte, de ma nem vehetem e szerencsét igénybe, mert holnap reggelre
már Laknón kell találkoznom a kormánybiztossal, <span class=
"pagenum"><a name="Page_43" id="Page_43">-43-</a></span> ha azt nem
akarom, hogy holnapután ide jőjjön négyezred magával.</p>
<p>Ez az okoskodás győzött. A gróf csak elővette az irásbeli
tudományát s megírta a keserves levelet.</p>
<p>– De legalább vacsorára csak itt marad ön?</p>
<p>– Köszönöm. Arra sincs időm. Aztán nem is szoktam.</p>
<p>– De hiszen ki vannak fáradva lovai.</p>
<p>– Friss fogat vár rám, s az útbiztossal az útban kell
összetalálkoznom, a hidakat kell rendbe hoznunk.</p>
<p>Tehát csak át kellett neki mégis adni a levelet.</p>
<p>– És most még egyet kérek.</p>
<p>– No?</p>
<p>– Annak a szekrénykének a kulcsát.</p>
<p>– A kulcsát? Mire lesz az jó?</p>
<p>– Arra, hogy ha a kormánybiztos követelni találja tőlem, mi van
abban a szekrénykében, a mit én az általa lefoglalt gyapjuzsákok
közül kisajátítottam, felnyithassam azt és megmutathassam neki.</p>
<p>– Megmutatni? A kormánybiztosnak? hebegé elszörnyedve a gróf s
még jobban összegörnyedt. Ha az azt meglátja? A szekrény
tartalmát.</p>
<p>– Biztosítom a grófot, hogy ha a kormánybiztos azt látja, hogy
gyémántok vannak benne, azt fogja mondani: «vidd innen, rá sem
akarok nézni, add vissza annak, a kié!» de ha azt mondom neki, hogy
iratok vannak benne, akkor azt mondja, hogy «de már azok velem
jönnek, hátha államtitkok?» S akkor aztán nem tudom, hova kerül az
ön szekrénye? Ha a kulcsot nem kapom meg, kénytelen leszek azt
feltörni.</p>
<p>A grófnak izzadni kezdett a homloka. Ez ugyan kemény ember! De
rá van szorulva s kénytelen rábizni magát. Hát Isten neki.</p>
<p>Lekapcsolta óralánczáról a kis aczélkulcsot s aztán még meg is
magyarázta Illavaynak, hogy a pántolózárt (Vexirschloss) micsoda
mesterséggel kell vele felnyitni. Azzal Illavay nem időzött tovább,
sietett le a kocsijához; a hajdujának <span class=
"pagenum"><a name="Page_44" id="Page_44">-44-</a></span> megmondta,
hová tartsanak? a felvonó híd lecsörömpölt előttük, a kocsija a
hegyi út kanyarulatában eltünt.</p>
<p>A gróf nem várhatta, míg a theánál találkozik leányával; maga
sietett őt a szobájában fölkeresni.</p>
<p>– No te szépen elárultál bennünket ennek az embernek, szólt
hozzá szemrehányólag.</p>
<p>– Te magad hivattad őt ide.</p>
<p>– De nem azért, hogy mindent megtudjon.</p>
<p>– A nélkül nem segíthet rajtunk. Valakiben kell biznunk.</p>
<p>– De nem a legelső akárkiben, a ki elénk jön. Hogy merted ez
emberre rábízni magadat? Ha Lavatert tanulmányoztad volna! Olyan
tekintete van, mint egy rablónak.</p>
<p>– Tíz lépésnyire sugárzik róla a becsületesség.</p>
<p>– Valóságos Danton-pofa. Nézd meg csak az új Plutarchban az
arczképét s hasonlítsd ezzel össze. Az a protuberáns
szemöldökcsont, azok a kiülő dombok a homlokon; az a kegyetlen,
vérszomjat eláruló száj. Csupa furfang, gyanakodás az egész ember.
Itt sem akart maradni vacsorára. Tán nem találtam ki, hogy miért?
Abban a tudatban, hogy kezében vannak a fejeink, félt, hogy
megtaláljuk őt itt mérgezni. Kezébe adtad a fejeinket. Hisz az én
szürke fejemért már nem kár. Érett gyümölcs. De ha ezt a te szép
fejedet nézem. S aztán arra gondolok, hogy madame Roland feje hogy
hullott alá a kosárba!</p>
<p>Az öreg nemes szemében valósággal köny ragyogott.</p>
<p>Pálma pedig elmosolyodott rá.</p>
<p>– De hát mi baja volna neki a mi fejeinkkel?</p>
<p>– Azt te nem érted. Ahhoz te nagyon ártatlan vagy. Csak a
gyémántokról ne szóltál volna neki. Mit gondolsz? Mibe kerül ennek
ránk mutatni, hogy mi arisztokraták vagyunk s aztán ránk fogni,
hogy hazaárulók vagyunk. Csak egy szóba kerül s akkor az elitélt
kincseiben a feladó osztozik. Ezt így tették a jakobinusok is.
<span class="pagenum"><a name="Page_45" id=
"Page_45">-45-</a></span></p>
<p>– Ah, ne mondd tovább! Hála Istennek, hogy én nem olvastam se
Lavateredet, se a Girondistáidat! Én nekem az első tekintet óta
olyan bizalmam van ez emberhez, hogy nemcsak a gyémántjainkat, de
még az álmomat is rá merném bízni.</p>
<p>A főnemes szomorúan ingatta a fejét, odahajolva leánya fölé, a
könycsepp odahullott annak buzakalászszín hajára; suttogva fogta
két keze közé azt a fejet:</p>
<p>– Lamballe herczegnőnek is így omlott a haja a vállára, a mig
volt neki válla…</p>
<h3>ZSIBORÁK.</h3>
<p>Az útibiztos ugyan nem várt a szolgabiróra a keresztútnál; azt
izente, hogy ő se nem bagoly, se nem denevér, se nem bakter, hogy
éjszaka járjon útakat, hidakat vizsgálni; holnap is nap lesz, majd
compareál reggel. Illavay nem káromkodott; belátta, hogy az
útibiztosnak egészen igaza van: öreg, köhögős az ember, meghűthetné
magát a deres őszi éjszakán; az is igaz, hogy a «diurnum» neve
«napi-díj» – ha éjjel is kellene érte szolgálni, akkor
diurnum-nocturnum volna; csak magára vette azt a munkát is: a
szolgabiró ezermester. Összeszedett valami tizenhat fejszés embert,
szekérre rakta őket s megindult maga az útat megvizsgálni, a
melyiken Görömbölyi dandárjának végig kell vonulnia.</p>
<p>Az út a hegyek között hol felhág, hol alászáll; nem megy az
máskép ebben a görbe országban; a völgyben hidak is vannak,
kisebbek, nagyobbak, hegyi patakok fölé építve; azok bizony fából
vannak, s megesik rajtuk, hogy egy-egy gerendájuk korhadt; de abban
nem az útibiztos a hibás, hanem a szú, hogy minek őrölte meg. A
helyett aztán másikat kell oda hevenyészni: kiadja az erdő. Egy pár
fejszés ember hátra marad s reggelig ki lesz pótolva a hiba.
<span class="pagenum"><a name="Page_46" id=
"Page_46">-46-</a></span></p>
<p>A vármegye csinált útja az egész karannói völgyet úgy osztja
kétfelé, hogy a legigazságosabban az egyik oldalát a Temetvényi
grófok, a másikat az Opatovszkiak uradalmai határozzák meg. Itt
nincs több földesúr ennél a kettőnél – napi és éjszakai járóra. Az
egyik uradalomnak a szélét az óriási vadaskert sodronynyal befont
palánkozata jelöli meg: ez a Temetvényieké, az átelleni erdős
hegyhát az Opatovszkyaké. Ennek a vadaskertjével újabb időben
felhagytak; a szarvasokat, vadkanokat kipusztították, a mikért az
öreg Opatovszkynak, csak a parasztok vetéseiben tett kártételek
czíme alatt, évenkint negyven-ötvenezer forintot kellett fizetni.
Drága vadpecsenye volt! Most a helyett fűrészmalmok dolgozzák fel
az erdőt, hamuzsírfőző telepek ritkítják a hozzájárulhatlan
vadonrészt. A laposok irtványain pedig majorságok települtek le. A
makkot szelíd sertéscsordák legelik fel s a szarvascsordák helyén
birkanyáj legelész. Mindezek Illavay Ferencz gondnoksága alatt
változtak már meg ekkép.</p>
<p>Az országút a mély völgyből a hegygerinczre kigyózik föl, s ott
azután egy darabon a hegyoldalba vágva vonul tovább; egyik oldalán
a meredek sziklafal, másikon egy szédületes lejtő, tele nőve
bozóttal; galagonya, som, veresgyűrű összegubaczolva tarkállik,
mint egy csodaszőnyeg végig az egész völgyvágányban; az őszi dér
varázsecsetjétől sárgára, pirosra, lilaszínre festve, közte a
rikító zöld borókacserje. Út nem vezet e völgybe sehonnan; rókának,
vadkannak való menedék az. Az út közelében az Opatovszky részén
látszik az utolsó irtás. Egy-egy óriási szálfa még ott van hagyva
mutatónak, szerteszét töveikből kiforgatott tuskók hevernek, a
miket feldarabolni nem érte volna meg a napszámot. Egy hosszú sor
ölekbe rakott keményfa áll, mint megannyi sáncz az út mellett, a
magasra felnőtt virnáncz és páfrány bizonyítja, hogy régen ott
állhat.</p>
<p>Ezen a helyen van egy kőhíd. Arra szolgál, hogy a bérczek közül
lerohanó záporáradatot keresztül bocsássa. <span class=
"pagenum"><a name="Page_47" id="Page_47">-47-</a></span> Az idén
egészen benőtte e hegyi árnak még a medrét is az iszalag; jeléül,
hogy itt nem volt felhőszakadás a nyáron.</p>
<p>Ez volt az utolsó híd, a mit még meg kellett vizsgálni. Itt már
nem volt több embere Illavaynak háromnál. Azok közül egynek volt
fejszéje, a másiknak kőtörő vasrúdja, a harmadiknál volt a fáklya.
Azonkívül volt a hajdú, rendes fegyverrel, neki magának is volt
dupla-puskája.</p>
<p>A kőhídnál leszálltak. Felül minden rendben volt, de alulról is
meg kellett győződni, hogy alól a hídbolthajtásokon nincs-e valami
hiba? nem kell-e annak is valami apostol?</p>
<p>Elől ment a fáklyás ember, utána a hajdu a puskával, nyomukban a
két munkás. Jó volt az óvatosság, ilyen helyeken dúvadak is
tartózkodnak.</p>
<p>– Hahó! ki az? kiáltá el magát a fáklyavivő.</p>
<p>– Add meg magad! rivallt a hajdú.</p>
<p>– Mi van odalenn? kérdé a szolgabiró.</p>
<p>– Egy embert találtunk itt.</p>
<p>– Hozzátok fel.</p>
<p>Drótos tót vala. Öles, izmos férfi. Viselete olyan, mint a
többieké; ez nem változik a divattal. Hosszú, összecsapzott haja a
vállait verte s elől a szeméig lógott, egész arcza borotválva volt,
mint fajtájáé szokott lenni, jó borostásan. A hajdú a nyakát fogta,
a két munkás a két kezét, úgy hozták elé a híd alól. Az ember úgy
tett, mintha részeg lett volna. Tartani kellett, hogy el ne
dőljön.</p>
<p>– Mit csinálsz te ott a híd alatt?</p>
<p>Felelet helyett elkezdett az ember dalolni.</p>
<p>Hiszen megteszi azt a tót, hogy dalol, mikor jól be van
pálinkázva, hanem ennek a dalrafakadása gyanús volt.</p>
<p>A mint rákezdte a nótáját, azon hasábfarakások mögött valami
halk recsegés lett hallható, mintha emberek osonnának el a targaly
között.</p>
<p>– Mi zörög ott? Felelj! kiálta a drótosra a szolgabiró.</p>
<p>Arra az abbahagyta a dalolást s együgyű meghunyászkodással, a
félvállára húzva a fejét, mondá nevetve: <span class=
"pagenum"><a name="Page_48" id="Page_48">-48-</a></span></p>
<p>– Hát bizonyosan disznók… s rögtön talált is egy ahhoz való
nótát, torkaszakadtából üvöltve: «Hej szvinya, szvinya! Dobre varuj
doma!» («Hej disznó, disznó! jóra várnak otthon!»)</p>
<p>Illavay kilőtte a puskája egyik csövét az ölfák felé: arra aztán
sebes rohanássá vált az előbbi zörej, mintha öt-hat ember menekülne
a bozótba. Oda utánuk menni nem lett volna okos gondolat.</p>
<p>– Vizsgáljátok meg ennek az embernek a szeredását, meg a többi
motyóit.</p>
<p>Legelőször is egy nagy éles kés került elő belőle.</p>
<p>– Mire való ez a nagy kés?</p>
<p>– Hát csak bizony szalonnát enni.</p>
<p>Azután a mesterségéhez való mindenféle szerszámok között
találtak egy csomó tolvajkulcsot.</p>
<p>– Hát ezekkel mit szoktál enni?</p>
<p>– Csak biz ez olyan bolondság, czifraság, hogy zörögjön, mikor
az ember tánczol. Tót embernek nincsen sarkantyúja.</p>
<p>Azután a batyuból előkerült egy felmetszetlen kenyér. A hajdu
azt súlyosabbnak találta, mint a milyen közönséges kenyér szokott
lenni s felmetszette az öreg késsel. Hát abból meg előkerült egy
kétcsövű pisztoly.</p>
<p>– Furcsa besteket hord ez magával! Hát ez meg tán kenyérenni
való? Hozzátok csak ide azt a fáklyát, hadd nézek a szeme közé!</p>
<p>Az egyik munkás odavilágított a drótos arczába a fáklyával.</p>
<p>Arra egyszerre kiáltott fel a szolgabiró is, meg a hajdú is:</p>
<p>– Ohó! Hisz ez Zsiborák!</p>
<p>A fogva tartott mérgesen dobbantott a lábával s daczosan
fölvetette a fejét.</p>
<p>– No hát: – Zsiborák!</p>
<p>– Te vagy az, zsivány! a ki kétszer törtél ki már a börtönből;
no most harmadszor, hogy a kezemre kerültél, <span class=
"pagenum"><a name="Page_49" id="Page_49">-49-</a></span> fogadom,
hogy nem illansz el egykönnyen. – Illavay e szóknál maga is mellen
ragadta a drótost.</p>
<p>– Semmi zsivány! semmi megszöktél! pattogott vissza Zsiborák.
Vagyok spión. Van nekem passzusom magyar generálistól.</p>
<p>– Miféle generálistól?</p>
<p>Zsiborák egy pillanat alatt kiszabadítá az egyik öklét a fogva
tartó munkás markaiból. A nyakán volt neki egy nagy flastrom, a mi
alatt valami undorító tályog látszott lenni, azt hirtelen lekapta
onnan: nem volt az alatt semmi daganat, hanem egy sokrét összegyűrt
papir: «itt van a generális passzusa,» szólt, odanyujtva azt a
szolgabirónak; s azzal önkényt nyujtá a kiszabadított kezét a hajdú
elé, ki hirtelen guzsba facsarintá mind a kettőt.</p>
<p>– Majd mindjárt eleresztetek ti engem. Csak hadd olvassa a
szolgabiró a generális levelét.</p>
<p>Csakugyan Gorombolyi kormánybiztostól volt menlevele
Zsiboráknak, ki azt, mint általa megfogadott tábori kémet
mindenkinek, halálbüntetés terhe alatt, védelmébe és oltalmába
ajánlja.</p>
<p>– No úgy-e? henczegett a drótos. Ott van úgy-e? Majd ád nektek a
generális azért, hogy a spiónját elfogtátok. Lesz nektek ne
mulass.</p>
<p>– Hát hiszen épen oda készülünk hozzá. Téged is oda viszünk,
Zsiborák, ne búsulj. Motozzátok meg csak a czókmókjait.</p>
<p>A hajdúnak nagy gyakorlata volt már ebben. A magyarországi
proletár nem sansculotte, hanem inkább tropdeculotte, tele van
rejtekzsebekkel: innen egy irószer, amonnan egy aczélráspoly meg
egy-egy bevarrt aranypénz kerül a holdfényre; utoljára a bocskort
is lebontják, annak a kettéválasztható talpbőre meg egy egész
archivum.</p>
<p>A szolgabiró átnézte a rejtekükből előszedett iratokat.</p>
<p>– No Zsiborák, most már csakugyan engedelmet kell tőled kérnem,
hogy ilyen czivilfogságba juttatlak. Mert te <span class=
"pagenum"><a name="Page_50" id="Page_50">-50-</a></span> a katonai
biróság elé tartozol. Derék spion vagy te. A magyar hadsereg
állapotjait jegyezted fel. Tegyétek farkasguzsba, aztán dobjátok
fel a szekérbe.</p>
<p>Zsiborák káromkodni kezdett, míg János hajdú a fejére nem
rántotta a szeredását; abba aztán kiabálhatott. Nagy hirtelen egy
jó szivós bükkfa husángot vágtak az útfélről, azt a fogolynak a két
térde, meg a két könyök hajlása között átdugták: ezt nevezik
farkasgúzsnak. Így aztán elfért szépen a parasztszekér
saroglyájában.</p>
<p>– Menjünk tovább, mondá Illavay, miután meggyőződött róla, hogy
ennek a hídnak nincs semmi baja.</p>
<p>– Az ellenség kéme lesz ez, dörmögé János hajdú, mikor újra
megindultak.</p>
<p>– Valami egyéb oka is lesz annak, hogy ez itt a híd alatt
rejtőzött, mondá Illavay. Azok, a kiket a rakásfák mögül
elriasztottunk, bizonyosan az ő czinkosai voltak.</p>
<p>A hold tele fényben ragyogott már az erdős hegyhátak fölött, a
szalonkák húztak a légben, a szarvasok rigyetése felelgetett egyik
pagonyból a másikba egymásnak; csendes, hűs őszi éj volt.</p>
<p>Illavay egy kis időre elszunnyadt a kocsiban ülve s azt álmodta,
hogy megérkezett Dolnavárra. Nagy vendégsereg van a háznál.
Mindenki szívesen üdvözli. De hát a menyasszony hol van? Azt
mondják, mindjárt eljön, itt van a benyílóban, öltözik. Szeretné
már látni. Nyilik az ajtó s kilép egy bájos, szép alak. Ejh, ez nem
ő; ez csak a nyoszolyólyány. Megint jön más. Az meg még szebb. De
az sem ő; az meg a másik nyoszolyólyány. No most jön már. Itt van a
fehér ruhás menyasszony. Egyenesen vőlegénye felé tart. Magas,
nyulánk alak, búzakalászszínű hajfürtökkel, sötét sugár
szemöldökkel, liliomfehér arczczal; szemei kékek-e vagy feketék?
nem tudni, csak azt, hogy ragyognak s ő reá ragyognak…</p>
<p>«Ejh! szerteszét oszolj, bolond álom!»</p>
<p>Az volna szép, ha egy főszolgabiró, a ki hatvanezer <span class=
"pagenum"><a name="Page_51" id="Page_51">-51-</a></span> embernek
parancsol, egy ilyen álomcsőcseléknek ne tudna parancsolni!</p>
<p>És ugyan jókor volt neki magát felébreszteni, mert épen akkor
jött a szekerével szembe egy másik jármű, a mit nagy hiba lett
volna álmos fővel elkerülni: egy gyapjús szekér.</p>
<p>– Hopp! hó! Megállj! Ki népei vagytok?</p>
<p>A gyapjús szekér kocsisülésében ült egymás mellett egy
kifordított bundába burkolt, borotvált képű férfi, meg egy
honvédfrájter, a szuronyos puska a térde között. Maga a hiencz
fuvaros gyalog lépegetett a lovai mellett. Mindössze hárman
voltak.</p>
<p>A szekeres hallatlanná tette a szót, mintha megsüketült volna s
tovább akart hajtani.</p>
<p>János hajdú aztán leugrott a kocsiülésből s megfogta a nagy
hienzlónak a zabláját.</p>
<p>– No hát, mi az? Kiálta akkor a borotvált képű mérgesen. Ki
állja el az embernek az útját?</p>
<p>– Valaki, a kinek jussa van hozzá, szólt Illavay, leszállva a
csézából s a társzekérhez közelítve.</p>
<p>– Megállj! ne mozdulj! Ordított akkor a katona, olyan hangon,
mintha vártán állna, s neki fogta Illavaynak a puskát.</p>
<p>A hiencz azonban megrántotta a könyökét.</p>
<p>– Sus ki, de ne lú! (Süsd ki, de ne lőjj!) Ez a pan szolgabiró.
Nem látod a hajdút?</p>
<p>– Jó, hogy szólt kend, mondá a vitéz, mert már elkezdtem
lűni.</p>
<p>Illavay pedig hideg vérrel szólt oda neki:</p>
<p>– Ugyan, öcsém, nem szégyenled felém tartani azt a puskát, mikor
tudod, hogy nincs rajta gyutacs?</p>
<p>– Hát már azt hogy tudja az úr? Azzal szépen letette maga mellé
az egész mangalétát.</p>
<p>A mai Manlicher-korszak emberének szükséges megmagyarázni, hogy
mi volt az a gyutacs? Ezt németül úgy hítták, hogy «Zünder». Mikor
a kovás szerszám helyébe <span class="pagenum"><a name="Page_52"
id="Page_52">-52-</a></span> feltalálták a vegytani gyutacsot, hát
akkor ennek az alakja olyan volt, mintha egy vékony, lapos
szalmaszálat csináltak volna lágy vasból, a közé volt szorítva a
robbanó anyag, azt dugták bele a piramidli lyukába, arra csapott rá
a fegyver sárkánya, úgy sült el. A mint aztán a lőkupak (kapszli)
fel lett találva, az egész átmeneti korszakot a lomtárba dobták,
ott hevert évtizedekig, míg végre eljött az ideje, hogy 1848-ban a
nemzetőrség fölfegyvereztessék: annak a számára aztán előkeresték a
fegyvertárból ezeket a gyutacsos puskákat. Jó fegyverek voltak azok
nagyon; csakhogy azt a bolondságot, a mivel el lehetett őket sütni,
sehol e világon nem fabrikálta már senki. Ilyen fegyverekkel
kezdték meg a hadjáratot a mi «kortársaink» («őseid», kegyes
olvasó).</p>
<p>Imitt-amott támadt egy-egy kisvárosi gyógyszerész, a ki aztán
hevenyében készített azokhoz való gyutacsot «robbanó papiros»-ból s
ez is megtette a szolgálatot, de, hogy Gorombolyi úr fegyverei még
e nélkül egyáltalában szűkölködtek, azt Illavay magából Zsiborák
jegyzetéből olvasta.</p>
<p>– No, hát kik önök? Mi járatban vannak? Honnan jönnek? És hová
tartanak? Ilyen késő éjszakán.</p>
<p>A boroltváltképű csak mindig nem akart még kijönni a subájából:
onnan felelgetett nagy szálkásan a kérdésre.</p>
<p>– Én magam Temetvényi Ferdinánd gróf úr ő exczellentiájának az
udvarnagyja vagyok. Gyapjút szállítok, mit a kormánybiztos úr
lefoglalt az állam számára. Az ő parancsára kell azt a székvárosba
vitetnem, hogy ott a hadi kasszából fölvegyem az árát. Ez pedig itt
mellettem a kormánybiztos úr által mellém rendelt kiséret.</p>
<p>Az utolsó kérdésről azt hitte, hogy azt eleresztheti a füle
mellett.</p>
<p>– S miért járnak önök éjszaka?</p>
<p>– Azért, mert az egyik kerekünkről lepattant a keréktalp, s a
míg azt a kovács felvasalta, éjszaka lett. <span class=
"pagenum"><a name="Page_53" id="Page_53">-53-</a></span></p>
<p>– Miért nem maradtak ott abban a faluban, a hol a baj érte,
éjszakára?</p>
<p>Ez a vallatás már kezdte boszantani azt az urat.</p>
<p>– Ejh! hisz ezeket a gyapjus-zsákokat csak nem rabolja el senki
a szekerünkről.</p>
<p>– De hátha egyéb is van ezekben, mint gyapjú?</p>
<p>Már erre a kérdésre, mint a rókakeresztelte tüskés borz,
bontakozott ki egyszerre a kifordított bundából a feleselő s nagyot
bámult a szolgabiróra.</p>
<p>– Hozza kend ide azt a fáklyát! kiálta Illavay, a hátul jövő
szekér felé, mely az alatt szintén oda érkezett, úgy, hogy a három
kocsi egymás sorjában elzárta az országútat.</p>
<p>A fáklya aztán elég világot adott, hogy annál egy levelet el
lehetett olvasni.</p>
<p>– Itt van egy levél a gróftól az udvarnagy úrhoz.</p>
<p>Az az úr elolvasta azt. Nem tetszett neki.</p>
<p>– Hát mit tetszik akarni?</p>
<p>– Ott van a levélben.</p>
<p>– Itt az út közepén?</p>
<p>– Ibi, ubi. Az én felhatalmazásom így szól.</p>
<p>– De ezt a szállítmányt lefoglalta a kormánybiztos.</p>
<p>– Csak a gyapjút; de nem a mi a gyapjú között van.</p>
<p>– De az van kimondva, hogy halál fia, a ki hozzá mer nyulni.</p>
<p>– No hát én épen annak a fia vagyok, s majd hozzá nyulok.</p>
<p>Az udvarnagy a katonát taszította most oldalba:</p>
<p>– Protestáljon az ellen kegyelmed!</p>
<p>– Mi a ménküt csináljak?</p>
<p>– Emeljen szót.</p>
<p>– A puskám boldog végével talán?</p>
<p>– No hát én protestálok! Ez itt mind államvagyon. Ezért én
felelős vagyok a kormánybiztosnak az életemmel. Én nem engedek a
zsákokhoz hozzá nyulni.</p>
<p>Illavay agyában egy gondolat villant meg. <span class=
"pagenum"><a name="Page_54" id="Page_54">-54-</a></span></p>
<p>Odaszólt csendesen a fejszés emberhez, a ki a megkötözött
Zsiborákot őrizte.</p>
<p>– Húzza le kend a jámbor fejéről azt a szeredást; meg ne
fuladjon alatta.</p>
<p>– Dejszen másutt kell ennek megfuladni, tréfált vissza a
paraszt.</p>
<p>Akkor aztán az udvarnagyhoz fordult Illavay:</p>
<p>– Ha még egy szót mer ön szólni, önt is odaköttetem a mellé a
másik ember mellé.</p>
<p>– Hüh! szörnyedt fel egyszerre az udvarnagy, a mint a háta mögé
tekintve, a guzsbakötött embert meglátta. A többiek azt hitték,
hogy az alaktól ijedt meg, s a hasonlóvátétel fenyegetésétől; csak
Illavaynak az éles szemei vették észre, hogy ez az ember annak a
fogolynak az arczától rémült meg olyan nagyon.</p>
<p>S attól a percztől fogva aztán az udvarnagy igen alázatos lett.
Az álla fázott, a homloka meg izzadt. Iparkodott kitüntetni
készséges serénykedését a harazsákok leemelgetésénél; ő maga
mutatta meg, hogy melyik rejti magában a keresett aczélszekrényt, s
folyvást méltóságos úrnak nevezte a szolgabirót.</p>
<p>A kisérő honvéd pedig az alatt leheveredett az útfélen a fűbe,
az üres puskája mellé, s elkezdett czifrán fütyörészni, a szép
fiastyúkra bámulva az égen, s nem gondolt semmire, a mi körülötte
történik a világon, hogy most ő először és utoljára életében
lovagolt egy félmillió forintos paripán; hogy csak egy hajszálon
mult, hogy ezért a lovaglásért most elvágott nyakkal nem fekszik az
útfélen, s hogy azt a levágott nyakat holnap vagy holnapután megint
megkaphatja.</p>
<p>Mikor a szekrénykére rátaláltak: azt Illavay átvette s bezárta a
saját kocsiládájába. Az udvarnagynak adott róla néhány sort, hogy
sértetlenül vette azt át. A ládikó le volt pecsételve a gróf
czímerével.</p>
<p>– Most ön mehet a gyapjúval a székvárosba. Katonai kiséretre
nincs már szükség. <span class="pagenum"><a name="Page_55" id=
"Page_55">-55-</a></span></p>
<p>– Nincs.</p>
<p>– Ön pedig, vitéz úr, fel fog ülni ide a szekérre, az elfogott
kém mellé s vigyáz rá, hogy meg ne szökjék, visszaviszi őt a
táborba, az őrnagy úrnak átadja, bejelentve, hogy a szolgabiró
fogta el; a ki rögtön meg fog érkezni. Addig őriztesse jól, mert
nagyon veszedelmes ember.</p>
<p>Nagyobb elővigyázatból azonban még a két parasztot is odaültette
a szekérre.</p>
<p>Azzal aztán a maga kocsiját a válaszútnál a kenyérszállítással
megbízott helységek felé fordíttatá, hogy holnap délig minden
rendben legyen, valami hiba ne maradjon. Mert a dicsőséghez, ahhoz
van osztozó elég; de a mi hiba történik valahol az országban, annak
nem akad gazdája: az mind a szolgabiróé.</p>
<h3>A HADVEZETŐ.</h3>
<p>A sokat emlegetett kormánybiztos, a ki rettegést küldöz maga elé
szerteszéjjel, végre megérkezett Bardóczra, a hová Illavayt
odarendelte. Ő érkezett meg hamarább: a mi azt bizonyítja, hogy a
dandárjának az előcsapatja élén szokott járni, a mi elég
rendkívüliség egy hadvezetőtől. De hát mi sem mondtuk sehol, hogy
Gorombolyi nem rendkívüli ember. Maga az alakja is feltünő, egyike
a legszebb daliáknak, a kiket valaha láttunk az életben; achillesi
alak, a fiatalság hamvával arczán, hangja mint az ércz; trombita,
ha kiabál; gordonka, ha lassan beszél; csengetyű, ha kaczag. Aztán
volt az már minden, a mi magyar emberből huszonhétéves koráig
kitelik: Bécsben gárdista a király mellett, itthon alispán egy
félig tót, de egészen magyar vármegyében, ennélfogva ért a
kardforgatáshoz és az adminisztráczióhoz, s ha az elsőhöz ért,
akkor okvetlenül a hadviseléshez is ért; ha a másodikhoz ért, akkor
bizonyosan a hadi organizácziót is érti. És úgy is lett. Ügyes,
<span class="pagenum"><a name="Page_56" id=
"Page_56">-56-</a></span> merész, hihetetlen hadműveletekkel lepte
meg a világot, s különösen a régi módi tábornokokat, a kik ezt nem
tudták utána csinálni. Ez maga csinálta magának a hadseregét, maga
fölfegyverezte, élelmezte, haditervét keresztül is vitte, senkitől
se kérdezte meg: hogyan?</p>
<p>Hanem a mihez még mindezeknél is jobban értett, az volt a
«nagyokat mondás». A nagy tetteket szerette százszorozott kiadásban
előadni. Szavaiban utolérte a Csimboraszszót, ámbár a tettei is
megfeleltek egy becsületes magyar Mátrának.</p>
<p>Mind igaz, járandó pénz volt az ő szava, csakhogy előbb
devalválni kellett, mint a bankóczédulát, váltóra, skála
szerint.</p>
<p>Alattvalói tűzbe-vízbe mennek vele; hanem mikor kiabál, akkor
rettegnek tőle, hogy mindjárt megeszi őket; a míg ki nem tanulják,
hogy mindez csak rhetorikai forma: hipotypozis; a rhetorikai hajlam
általános nemzeti jellemvonás nálunk, mint a németnél a «Gemüth», a
francziánál az «esprit».</p>
<p>A megérkezéskor már azért is dühös, hogy még nincs itt a
szolgabiró.</p>
<p>– Elaludt a lajhár! Tudom bizonyosan. Még most friziroztatja a
haját. Neki kellene itt várni engem, a két hátulsó lábán állva s
tartani a rapportot a fogai között s most én várok ő rá. Vasra
veretem! Hol van a szalmakomiszárius? (Ez volt a díszneve az
élelmezési biztosnak.)</p>
<p>Az alig mert előkerülni.</p>
<p>– Hát meghozták a kenyeret? Mennyit? Négyezer részletet! Hát a
többi? Hogy nincs több? Negyvenezer helyett négyezeret! Megeszem
azt a szolgabirót magát! Harminczhatezer darabra rágom legott. Hát
azok a parasztok mit hoznak ott?</p>
<p>Zsiborák kisérői voltak.</p>
<p>Gorombolyi ráismert a maga emberére, a kit megkötözve hoztak
eléje.</p>
<p>– Hát ezt ki küldte vissza nekem, megkötözve? <span class=
"pagenum"><a name="Page_57" id="Page_57">-57-</a></span></p>
<p>Mondták neki, hogy a szolgabiró.</p>
<p>– Az én tábori kémemet elfogatni és megkötöztetni. Hisz ez
háromemeletes perduellio. Beszélj, te szent Lázár katonája!</p>
<p>Zsiborák térdre esett előtte s keserves zokogással panaszlá,
hogy micsoda méltatlanság történt vele; a szolgabiró hogy vette el
a generális úr passzusát erővel tőle s aztán farkasgúzsba
kötteté.</p>
<p>– Bocsássátok szabadon! kiabált Gorombolyi, szóhoz sem engedve
jutni a parasztokat. Hadi törvényszék elé állíttatom azt a
szolgabirót! – Elküldöm Komáromba! – Ki kisérte idáig az én
emberemet? – Elő kell hozni azt a derest.</p>
<p>A «deres» szóra egyik paraszt sem akart tudni semmit a
kisérettételről, hanem a katonát tolták előre, hogy ez kisérte.</p>
<p>– Hát te hogy kerülsz vissza? A kinek a gyapjússzekeret kellene
kisérned?</p>
<p>Az aztán elmondta, hogy mi történt vele, meg a gyapjús
szekérrel, aztán meg valami szekrénynyel, a mi a között volt.</p>
<p>Gorombolyi tombolt haragjában.</p>
<p>– Nem! Ilyet még a mammuthok sem hallottak. Hol van egy nagy
szál fenyőfa hirtelen? hadd akasztatom rá azt a szolgabirót,
valamennyi szolgabiró, táblabiró példájára. Ide a piacz közepére a
szent Nepomuk mellé kell felállítani azt az akasztófát! A vérével
akarok irni tinta helyett! Hol a hadbiró? Híjja össze a
hadi-törvényszéket.</p>
<p>Épen erre a szóra gördült be Illavay kocsija a biróház udvarára,
a melynek tornáczáról osztá az őrnagy haragos intézkedéseit.</p>
<p>Gorombolyi ráismert. Régi jó pajtások voltak.</p>
<p>– Nem bánom! Ha az édes apám legkedvesebb fia volna is s apja,
anyja, öreganyja, kilencz neveletlen árvája itt könyörögne lábam
előtt: nem kegyelmezek neki. <span class="pagenum"><a name=
"Page_58" id="Page_58">-58-</a></span></p>
<p>Ez alatt Illavay szép csendesen felballagott az öt lépcsőfokon a
tornáczra.</p>
<p>– Szolgabiró úr! kiálta rá Gorombolyi, kezével kardmarkolatára
csapva. Álljon meg ott! Ön a haditörvényszék elé fog állni, aztán
majd válogathat belőle, hogy melyik jobb: a lőpor és golyó-e, vagy
a köteles leánya?</p>
<p>A mire azt mondta neki Illavay nagy nyugodtan:</p>
<p>– Hagyd el, pajtás; hiszen magam is azzal kereskedem.</p>
<p>– Itt nem vagyunk «pajtás», hanem biró és deliquens. Kapta az úr
a levelemet?</p>
<p>– Ugyan kaptam, s nagy hálára vagyok érte lekötelezve.</p>
<p>– Hálára-e? Ez a nem várt szó megakasztá az őrnagyot.</p>
<p>– Hát persze. Tudod épen indulóban voltam az eljegyzésemre, a
mint az arámtól kapok egy levelet, hogy nem kellek már, van már
másik, mehetek már zabot hegyezni Liptóba!</p>
<p>Akkor jön a te leveled, a miben azt igéred, hogy főbe lövetsz.
De olyan jót nevettem rajta, egészen felvidítottál vele.</p>
<p>Gorombolyi mérgesen vágta a sipkáját az asztalra.</p>
<p>– Hogy lapítanám ki a görbe vármegyédet egy sodrófával
egyenesre. Már látott az aztekek óta valaki ilyen infámiát! Már meg
egy ilyen szolgabirót dobnak az utamba, a kit épen most hagy a
faképnél a mátkája, s ez most azt a nemét az öngyilkosságnak
találja fel, hogy a kút helyett az én torkomba ugrik bele.</p>
<p>– Bele is ugrom én, ha nagyon lármázol.</p>
<p>Gorombolyi észrevette, hogy ezt a rendes megrohanással nem lehet
bevenni.</p>
<p>– No, jól van, hát tessék bejönni velem a szobába, szolgabiró
úr, majd ott beszélünk csendesen.</p>
<p>Még mindig nem akart vele per tu beszélni.</p>
<p>A hadbiró is megjelent az alatt. <span class="pagenum"><a name=
"Page_59" id="Page_59">-59-</a></span></p>
<p>– Üljön össze a hadi törvényszék azonnal. Illavay szolgabiró
ügye fog tárgyaltatni, mondá most már csendes hangon, de azért elég
hallhatólag az őrnagy. Tessék besétálni szolgabiró úr! Az a fráter
menjen a profoszhoz! Két legény töltött puskával álljon ide az
ajtóhoz. Tessék helyet foglalni ott a kanapén.</p>
<p>Illavay nem kináltatta magát kétszer, végig heveredett a
bőrpamlagon egész kényelemmel, míg az őrnagy az asztalnak
támaszkodva, összefont karokkal állt előtte.</p>
<p>– Tehát legelőször is, van önnek valami előadni való oka, a
miért nekem negyvenezer adag kenyér helyett csak négyezeret
küldött?</p>
<p>– Harminczhárom okom van. Az egyik az, hogy nincs több.</p>
<p>– Ez nem ok! Az ön kötelessége azt előteremteni akárhonnan:
kiszedetni az ostyát a szentségtartóból s abból süttetni kenyeret!
De a katona kenyerének meg kell lenni.</p>
<p>– A másik okom pedig, hogy elég az a kenyér, a mit küldtem, a te
hadcsapatodnak.</p>
<p>– Menküt! Hát Jézus Krisztus vagyok én, hogy hat árpakenyérrel
megvendégeljek négyezerötszáz embert?</p>
<p>– De hiszen nincs neked négyezerötszáz embered, hanem van csak
száznegyven huszárod, kétszázhatvan puskás honvéded, meg két ágyud,
három és hat fontosak, a hozzávaló tüzérekkel.</p>
<p>– Ejh, de akkurátosan tudja! Hát a négyezer nemzetőr: az
kutya?</p>
<p>– Az a bocskoros, kaszás nép? Hisz az nem háboruba vinni való
tömeg. Mit hordod azt magaddal? Ismerem a fajtáját. Az, még ha a
radnai búcsuban elsütik a mozsarat, annak a hangjára is szétszalad.
De még nagyobb baj az, hogy négy mértföldnyi kerületben föleszi
körülötted, a mi csak enni való van s kiéheztet a magad táborában;
azt jobb lesz, ha innen szépen haza ereszted.</p>
<p>– De ne tartson ön nekem prælectiókat a stratégiából.
<span class="pagenum"><a name="Page_60" id=
"Page_60">-60-</a></span> Mit ért ahhoz egy szolgabiró? Ez nem
komputus, hanem hadjárat.</p>
<p>– Tudom. Tudom. Megtette az a maga hatását, hogy te egy
úgynevezett dandárral nyomultál előre a hegyek közül. E miatt az
ellenfél az ellensulyozás végett ugyanolyan számerejű haderőt volt
kénytelen előre tolni, s gyöngítette vele a derékhadát. Ez már
megtörtént. A te manővered teljes sikert aratott.</p>
<p>– Köszönöm az elismerést, le vagyok madzagolva egészen.</p>
<p>– Most már hát a kaszásaidat hazaeresztheted s nem kell nekik
negyvenezer adag kenyér.</p>
<p>– De úgy beszél, mintha ő volna a főhadvezér.</p>
<p>– Egészen úgy beszélek. Olvasd csak ezt a pozsonyi hirlapot, a
miben a fővezér meghagyja minden dandárparancsnoknak, hogy a nem
rendes szolgálatra vállalkozott nemzetőrségét és a népfölkelési
tömegeket azonnal ereszszék haza. Ez a schwechati tapasztalat
corollariuma. Nesze olvasd el, ha még nem kaptad.</p>
<p>Gorombolyi csakugyan nem kapta ezt még. A fogai közt mormogott
valamit, a míg végig olvasta a rendeletet: «a patikáriusos»
angyalát annak a fővezérnek. (Chémiával is foglalkozott valaha
Görgey, azért hitták egymás között patikáriusnak.)</p>
<p>– No, hát ebben igazad van. Akarom mondani: igaza van a
szolgabiró úrnak. Prófunt hát nem kell több, mint a mennyit
küldött. A kaszáshad mehet haza krumplit zabálni. Sajnálom pedig,
hogy egyszer legalább jól ki nem etethettem őket Gargóban, a gróf
nagylelküségéből.</p>
<p>– Hiszen te magad sem fogsz Gargóra menni.</p>
<p>– De igenis el fogok menni, szolgabiró úr, ha mindjárt
czigánygyerekek esnek is az égből! Micsoda? Tán járhatlanok az
utak? Megnyuzatom az útbiztost s belevarratom a bőrébe a
szolgabirót.</p>
<p>Átlátta aztán, hogy olyan nagyot talált mondani, hogy maga is
kénytelen rajta nevetni. Illavay már csak utána nevetett.
<span class="pagenum"><a name="Page_61" id=
"Page_61">-61-</a></span></p>
<p>– Először is azért nem fogsz odamenni, mert nincs neked ott
semmi dolgod.</p>
<p>– Micsoda beszéd ez? Ezt én tudom jobban! Nekem a gargói
nemzetőri zászlóaljat a gróf vezénylete alatt magamhoz kell
vennem.</p>
<p>– Ez azonban nem létezik. Mert én tegnap a gróf egész
fegyvertárát elvitettem s azt az ujoncz honvédcsapatnak adtam át, a
mit megtalálsz majd a székvárosban. Azt hiszem, hogy a honvédnek
több szüksége van a puskára, mint a nemzetőrnek.</p>
<p>Ezt az állítást nem tudta Gorombolyi megczáfolni. A helyett
talált ki mást, a mivel haragja tüzének új fűtőszert adjon.</p>
<p>– Teljes számmal kiállítottátok az ujonczokat?</p>
<p>– Kétszer annyit, mint a mennyi ki volt vetve.</p>
<p>– Kutyakötelességtek volt. Hanem azért mégis el fogok menni
Gargóra s a grófnak, ha máskép nem, egyesegyedül kell velem
ellovagolni, mint nemzetőri őrnagynak egész Pozsonyig.</p>
<p>– Csakhogy az ellenfél előcsapatja már elállta az utadat Pozsony
felé s ez a másik ok, a miért Gargót ki kell kerülnöd.</p>
<p>– Ez százezer ok, hogy oda menjek! A maroknyi hadammal is, ha
beveszem magam a szorosba, ki nem ver onnan tízezer cserepár.</p>
<p>– Csakhogy a puskáidhoz hiányzó gyutacsokat még most készíti a
**-i gyógyszerész, a kinek tegnap éjjel irtam e végett.</p>
<p>– Hát te azt hogy tudod, hogy nincsenek gyutacsaim?</p>
<p>– Többet is tudok én. Hisz én vagyok a járás rendőrsége.</p>
<p>– De az maga, hogy te «ezt» tudod, elég ok arra, hogy
kihallgatás nélkül főbe lövesselek.</p>
<p>– Az az én dolgom. Arról ráérünk beszélni. Hanem maradjunk csak
a te dolgodnál. Te nem gondolhatsz addig komoly csatározásra, a míg
lőfegyvereid el nem sülnek. <span class="pagenum"><a name="Page_62"
id="Page_62">-62-</a></span> A főokot azonban, a miért nem fogod
Gargót útba ejthetni, hanem a karannói völgyön át fogsz sietni a
Vág felé, megtalálod a kezedben levő hirlapnak hátulján, a hol
olvashatod öreg betükkel a tudósítást, hogy a főhadiszállás
elhagyta Pozsonyt s áttevődött Győrbe, neked tehát, ha csatlakozni
akarsz, most arra felé kell fordítanod a lovad fejét.</p>
<p>Gorombolyi a fogaival harapta le a csücskéjét annak az átkozott
ujságnak.</p>
<p>Azután még nagyobb haraggal förmedt Illavayra, a ki pedig a
fejét sem emelte fel a pamlag kartámlányáról.</p>
<p>– Hát már ennek a szolgabirónak mindenben igaza legyen? Hát a
tábori kémemet minek fogatta el az úr? minek küldte vissza? hogy
merte megkötöztetni?</p>
<p>– A Zsiborákot?</p>
<p>– Bánom is én, mi a neve? De az én kémem!</p>
<p>– Először is, mert az egy országos zsivány.</p>
<p>– Hát talán azt hiszi az úr, hogy a tábori kém mesterségére az
esztergomi kanonokok közül szokták válogatni az embereket? Az úr
ezzel nekem félnapi késedelmet okozott.</p>
<p>– Félnapi késedelmet? kiálta Illavay, s most már felugrott ám a
helyéből s szembeszállt az őrnagygyal. Talán csak nem bocsáttatta
az úr szabadon az én foglyomat?</p>
<p>– De igen is, hogy szabadon bocsátottam.</p>
<p>– Akkor az úr a legnagyobb bolondságot követte el.</p>
<p>– Micsoda bolondságot?</p>
<p>– Azt, hogy már most nemcsak én tudom, hogy micsoda
harczképessége van az úr dandárának, hanem holnap az ellenfél is
tudni fogja.</p>
<p>A két férfi most már, egymáshoz értetve az orrát, mint két
veszett oroszlán, ordított egymásra, s most már mind a kettő
megurazta egymást, a mi nálunk a legöregebb gorombaság.</p>
<p>Illavay aztán odatartá Gorombolyi elé a Zsiboráktól elvett
titkos jegyzeteket. <span class="pagenum"><a name="Page_63" id=
"Page_63">-63-</a></span></p>
<p>– Nézz ide! Micsoda adatokat jegyzett fel a te drágalátos
megbizottad. Ebből tudtam meg én is, hány igazi katonád, hány ágyud
van? Gyutacsod nincs. – Az ellenfeled kéme volt az, nem a tied!</p>
<p>– Hüh! kiáltott Gorombolyi, nagyot ütve az öklével, saját feje
hátuljára s azzal az ablakhoz rohant. Fogjátok el azt a gézenguzt!
Hozzátok vissza! Megállj te zsibenyicza!</p>
<p>De biz a zsibenyicza már nem volt található sehol.</p>
<p>Most aztán elkeseredetten jött vissza Illavayhoz Gorombolyi.</p>
<p>– No barátom (!), most már hát te veress engem vasra és töress
apróra; de olyan apróra, mint a mák. Ilyen bolond még nem történt
velem soha.</p>
<p>– Megesett az ilyen Napoleonon is. Vigasztalá őt Illavay. Mégis
jó, hogy félnapi késedelmet okoztam az elfogatásával. Azt hiszem
azonban, hogy ennek a ficzkónak valami más járata is volt ezen
vidéken. Alighanem a gróf gyapjus szekerével volt valami terve.</p>
<p>– Úgy! Igaz! Még az a bűnöd hátra van! szólt Gorombolyi, kapva
rajta, hogy mégis csak akad még a keze ügyébe valami, a mivel ezt a
gonosztevőt lesujthatja. Hogy merted azt a szentségtörést
elkövetni? Rátenni a kezedet egy gyapjuszsákra, a mi az állam
nevében van lefoglalva; ezért hat esztendei gályarabságra mégy!</p>
<p>Tudnivaló, hogy gályánk sincsen.</p>
<p>– Hát nem vettem én el azt, a mit az állam lefoglalt: a gyapjut,
hanem elvettem azt, a mit a tulajdonosa reklamált, az eldugott
szekrényt, a mire általa fel voltam hatalmazva.</p>
<p>– Hol van az a szekrény?</p>
<p>– Itt van. A hajdum ül rajta.</p>
<p>– Azt nekem látnom kell. Abban lehetnek államellenes iratok.
Ezek a bécsi kamarilla tagjai így szövik, fonják a komplottjaik
szálait. Tudnom kell, mi van abban a szekrényben? <span class=
"pagenum"><a name="Page_64" id="Page_64">-64-</a></span></p>
<p>– A Temetvényi-család összes gyémántjai.</p>
<p>– Ki mondta? A gróf mondta? Nem igaz.</p>
<p>– A leánya mondta.</p>
<p>– Pálma mondta? Akkor igaz.</p>
<p>– Egyébiránt meggyőződhetel róla. Itt van nálam a szekrényke
kulcsa. Behozhatod, felnyithatjuk.</p>
<p>– S oda adta neked a gróf a szekrénye kulcsát?</p>
<p>– Igen. Azt mondta, hogy a magyar kormánybiztos, ha meglátja,
hogy gyémántok vannak a ládában, azt fogja mondani: «vidd innen,
nem akarom őket látni».</p>
<p>– Most kaptalak rajta az első hazugságon! Ezt nem a gróf mondta
neked, hanem te mondtad a grófnak. Jól van öreg.</p>
<p>Mindegy. Igazad van. Ha gyémántok vannak benne, látni sem
akarom. Vidd el a grófnak. Ne szepegjen miattuk. Vigasztald meg,
nem viszem el magammal a becses személyét lóháton. Maradjon
veszteg. Csiszolgassa krétával az érdemrendeit. Szegény Pálma! Soha
sem fog férjhez menni. Bolond az apja. Bánja ördög! No, ölelj meg
hát szépen. Mégis csak jó pajtások maradunk. Ha nem te volnál te,
most már lógnál! Szervusz öreg! Hát aztán igazán azt irta a
menyasszonyod, hogy maradj magadnak; van már más! Eredeti dolog.
Hej, ha te azt tudnád, a mit én tudok.</p>
<p>No eredj. Most olyan idő jár, a mikor jó az embernek kosarat
kapni a leánytól. Majd találkozunk még egyszer, mikor én tábornok
leszek, te meg miniszter. Ilyen emberekből lesznek azok, a kiknek
otthonmaradt a szive! Addió!</p>
<p>Azzal megölelte a pajtást és megcsókolta.</p>
<p>– Hanem aztán, szolgabiró úr, mindazokról, a miket itt most
beszéltünk, egy szót sem ám! Senkinek! Különben lőpor és golyó! Ha
az édes apám legkedvesebb fia volna is az úr!</p>
<p>A mellék-szobában pedig már végigülte a hosszú asztalt a hadi
törvényszék. <span class="pagenum"><a name="Page_65" id=
"Page_65">-65-</a></span></p>
<p>Hogy ne üljenek ott hiába, Gorombolyi oda tett eléjük egy szép
zöld-mázas korsót.</p>
<p>– Itt van, fiuk, egy kis rozsolis, igyátok meg, aztán menjetek
dolgotokra.</p>
<h3>A VÉGHETETLEN GAZDAG EMBER.</h3>
<p>Illavay haladéktalanul sietett Gargóra. Az ember fél milliót nem
örömest hord magával, kivált ilyen zürzavaros időben. Jól is tette,
hogy úgy sietett. Temetvényi gróf egész éjjel nem aludt, attól
rettegve, hogy hátha el találja őt árulni. Le sem feküdt; hanem
útnak öltözve járt-kelt a szobájában s tekintgetett ki az ablakán.
Cselédei ki voltak állítva mindenfelé a messzelátó dombokra, hogy a
mint meglátják, hogy valahonnan lovas-csapat közelít, tűzcsóvákkal
adjanak jelt. A befogott hintó ott állt az udvaron, akkor aztán el
a világba!</p>
<p>Még a jövő éjjel sem feküdt volna le a gróf, ha Illavay meg nem
érkezik. Az azonban pontosan megjött estére.</p>
<p>Nem telt bele huszonnégy óra, hogy elintézett minden félelmes
ügyet. Nem jön ide a kormánybiztos, se négyezer emberrel, se
egymagában, nem kell a grófnak a nemzetőröket vezetni a háboruba.
Elvonul az egész hadjárat más folyamok mellé; a Dunát, Tiszát fogja
megfesteni a vér; a Vágnak nem jut belőle.</p>
<p>Aztán a drága szekrényke is megkerült. Ott áll már a gróf
asztalán.</p>
<p>Pálma grófné is ott volt a gróf olvasó-szobájában, nem
történetesen került oda; együtt várták a krizis lefolyását, hogy
adandó esetben együtt menekülhessenek. Most azután hogy a megoldás
szerencsés véget ért, a grófnő el akart távozni a szobából, nehogy
még valaki azt higyje, hogy ő meg akar köszönni valamit.</p>
<p>– Maradj, kérlek; szólt a gróf. Felfogadtam, hogyha a
<span class="pagenum"><a name="Page_66" id=
"Page_66">-66-</a></span> szekrény szerencsésen megkerül, a
legszebbet belőle: nagyanyád gyűrűjét a stellával neked adom.</p>
<p>– Minek? Hát a többi, ha a tied, nem az enyém is?</p>
<p>– Azért, hogy viseld, e fogadásom emlékére. Egy másik gyűrűt a
czelli Szent szűz szobrának ajánlottam fel; azt is elküldöm.</p>
<p>– Hát ráérünk arra. Bocsáss. Majd később.</p>
<p>Illavay értette a dolgot. Temetvényi még mindig gyanakodik, hogy
vajjon csakugyan benne vannak-e gyémántjai abban a szekrényben;
azért akarja fölnyitni valami ürügy alatt, a szolgabiró
jelenlétében. Sietett rajta segíteni.</p>
<p>– Magam is szeretném, gróf úr, ha jelenlétemben nyitná fel a
szekrényt, miután a kulcs nálam volt.</p>
<p>– No nem azért, Isten őrizz! Nem minha arra gondolnék. Mit
képzel? Tudja, mit mondott önről a leányom?</p>
<p>– Atyám! állítá meg a szót Pálma.</p>
<p>Illavay oda tekintett a szép kisértet-arczra; hát csakugyan
beszélnek a fakó halandóról még azután is, hogy kihuzta a lábát az
ajtón? ezek a felsőbb lények! És nézd, azon a fehér arczon valami
gyönge pír futott végig. Harag az talán?</p>
<p>– Nyissa fel gróf úr és nézze meg, hogy minden rendben
van-e?</p>
<p>Maga ugyan kiváncsi sem volt rá.</p>
<p>Pedig a gróf elég nagylelkű volt egyenkint odarakni eléje az
asztalra a felnyitott tokokat; magyarázva azoknak ragyogó
tartalmát. Ő az alatt az asztalon heverő könyveket nézegette.</p>
<p>– No, de nézze ön ezt a solitairet. Ez a «Stella». Egyike
azoknak a gyémántoknak, a mik névvel birnak. Ez az, a mit a
leányomnak adni fogadkoztam.</p>
<p>Csakugyan gyönyörű brilliánt volt: kivált annak a hófehér kéznek
a legkisebbik ujjára huzva. Illavay nem bámulta meg sem a
gyémántot, sem a kezet.</p>
<p>– Nem értek hozzá, gróf úr; én csak egy drága követ ismerek: a
malomkövet. <span class="pagenum"><a name="Page_67" id=
"Page_67">-67-</a></span></p>
<p>A gróf megint gondolt valamit; mert nagyon mámmogott a szájával.
S Illavay megint kiolvasta a szeméből, hogy min töri a fejét? Azon,
hogy vajjon akkora szolgabiró-e ez a szolgabiró, hogy a tett
szolgálatokért nem lehet neki semmiféle ajándékot adni; vagy pedig
csak akkora szolgabiró, hogy elfér rajta egy emlékül adott, teszem
föl, egy melltű, brillánt rózsával: megér nyolczszáz forintot. Hisz
a szolgabirák szoktak sportulákkal is élni.</p>
<p>Kisegítette a grófot ebből a töprengésből.</p>
<p>– Már most hát én is kérek a gróftól tett szolgálataimért valami
jutalmat.</p>
<p>– Ah, kérem, parancsoljon velem: nagyon örülni fogok rajta.</p>
<p>– Ajándékozza nekem a gróf, a mit úgy is félig-meddig megigért
már: a Girondisták történetét.</p>
<p>A gróf zavarba látszott jönni.</p>
<p>Hanem Pálma elértett mindent.</p>
<p>– Úgy! úgy! szólt közbe, s két szeme világított, mintha tűz égne
zöld tenger fenekén. Vigye ön el magával. És a többi franczia és
angol forradalmi történeteket is mind: hiszen ezeknek a betege az
atyám!</p>
<p>– Mind elviszem grófnő, ha nekem adják.</p>
<p>– Azonnal! Azonnal! S ő maga sietett összenyalábolni a sok
becses művet, a mik tele voltak az atyját üldöző kisértetekkel, s
küldte le azokat a szolgabiró kocsijába.</p>
<p>– De csak nem akar ön most megint rögtön elhagyni bennünket,
mondá a gróf. Ön a mult éjjelt az úton tölté. Meg kell pihennie. Mi
nem eresztjük el ma.</p>
<p>– Nagyon örömest itt maradnék, gróf úr, de sürgetős dolgom van.
Van egy szerencsétlen unokaöcsém, a kinek én vagyok a gyámja.</p>
<p>– Tudom. Az utolsó Opatovszky. Az apja fia. Ismertem az apját.
Az is őrült volt.</p>
<p>– Ez most beállt honvédhuszárnak. Én tudom, hogy ott százféle
bajba fogja keverni magát. Mielőtt odább vinnék, okvetlenül
beszélnem kell az ezred parancsnokával, <span class=
"pagenum"><a name="Page_68" id="Page_68">-68-</a></span> a ki alatt
szolgálni fog; hogy legyenek rá tekintettel: nézzék el a
hóbortjait, ha valami kihágást követ el, (azt pedig megteszi az
első két nap alatt) ne büntessék a törvény szigora szerint. Hisz az
a boldogtalan fiu képes lesz galibába keverni magát ott a táborban,
a miért főbe lövik. Aztán testileg is gyönge a fiu, előre kell róla
gondoskodnom, hogy a hadjárat veszedelmeibe bele ne romoljon.</p>
<p>– De hát hisz ön azt holnap reggel is elvégezheti. Maradjon ma
itt.</p>
<p>– Nagyon aggódom miatta; hogy már is elkéstem.</p>
<p>– Szólj neki Pálma te is!</p>
<p>– De csak menjen ön!</p>
<p>Ez volt Pálma mondása.</p>
<p>És ezért kezdte őt nagyon tisztelni Illavay.</p>
<p>Nem is időzött tovább, hanem ment.</p>
<p>– Tudod, szólt Temetvényi gróf a leányához, mikor Illavay
eltávozott; hogy ha azt a hóbortos Opatovszky-fiut véletlenül
valahol főbelőnék, vagy valami táborhelyen felszedett hagymáz s más
afféle a hűs földbe vetne neki ágyat, hát akkor az a nagy uradalom,
a minek határa mindenütt a mienket kiséri végtül-végig, mind ezé a
szolgabiróé lenne, a ki most gyámja a fiunak; s úgy fut megőrizni
az életét.</p>
<p>Pálma nagy, sötét szemeivel atyjára bámult.</p>
<p>– Akkor «ez» egy véghetetlenül gazdag ember!</p>
<p>– Lesz az – valamikor.</p>
<p>– Nem; – most az!</p>
<h3>PÁLMA.</h3>
<p>Hat éves koráig kényeztetett gyermek volt Pálma. Egyetlen leánya
egy bálványimádó édes anyának. Ő volt a bálvány. Hat esztendős
korában kapott egy mostohát, a ki annak a másiknak egészen az
ellenkezője lett. S az a különös benne, hogy ez a mostoha is
ugyanaz volt, a ki <span class="pagenum"><a name="Page_69" id=
"Page_69">-69-</a></span> az előbbi: az a nő, a ki őt világra
hozta. Akkor született annak egy fia s a mint fiu volt a háznál, a
leányból egyszerre mostoha-gyermek lett. Ez már életében meghalt s
látta az örökségét a kis öcscsére átszállni: eleinte csak a
gyöngédséget, a beczézést, az éd-neveket, a csókokat, hogy egyéb is
van még, azt nem is tudta. Alig is várták, hogy eltemethessék. A
mint elérte a tizennégy évet, beküldték egy kolostorba. Ekkor már
megtudott annyit, hogy neki fel kell venni a fátyolt, azért, hogy
öcscse mellett ne lássák. Pedig még szeretett volna a gyerek
álarczos-bálokban tánczolni. Az Orsolyaszüzek közé vétették föl.
Ott azután tizenhat esztendős koráig szoktatták a világról-lemondás
égi gyönyöreihez. Akkor egy rossz napon a kis fivér a ponyjával egy
árkot átugratva, leesett fejtetőre s kitörte a nyakát. A Temetvényi
családnak megint nem maradt több sarja, mint egy leány. Akkor azt
megint fölkeresték czéllájában, levetették vele a fátyolt, s
visszavitték a családi palotába, a hol megtalálta a régi fényt,
pompát gazdagságot s most már tudta, hogy ez mind az övé lesz.</p>
<p>Hanem az édes anyát nem találta meg többé.</p>
<p>Most is csak a mostoha volt otthon. Annak a szobái a megholt
gyermek arczképeivel voltak tele, a kis fivér ruhái, játszékszerei,
könyvei hevertek mindenütt, asztalon, üvegszekrényben, étagèreken,
azt siratta az anya, azért térdelt imazsámolyán: azt nem feledheté;
a leányára pedig nem tudott visszaemlékezni. Pálma megtanulta
magától, hogy a nagy úr és a szegény ember között nincs olyan nagy
távolság, mint a nagy úr fia és leánya között.</p>
<p>Az az idő is eljött, a mikor a leányt be kell vezetni a
világba.</p>
<p>Egy udvari bál a kedvező alkalom, melynek meghívójára az
udvarmesteri hivatal ezt irta fel «leányával együtt».</p>
<p>Nagy gond az, az első bemutatás.</p>
<p>Minő szín fog illeni a leány arczához? hogyan legyen
<span class="pagenum"><a name="Page_70" id=
"Page_70">-70-</a></span> a haja feldíszítve? Mennyire kell menni
az egyszerűségnek, hogy az affektáltnak ne láttassék? Mennyit kell
elárulni a finom érzésből? hol kell nyilvánítani a tudatlan
ártatlanságot? Ilyenkor az anya szeme a legjobb tükör: az anya
szava az orákulum.</p>
<p>Az anyának pompásan kell öltözve lenni, a leánynak szerényen s
valami megnevezhetlen választékosság által mégis a kettőnek
harmoniában lenni.</p>
<p>Ekkor történt az először, hogy a grófné megmutatta leányának a
gyémántjait. Az egész gyüjteményt. Azok között volt a mai estre
kiválasztott azon nyakék is, mely huszonnégy solitaireből állt,
miknek mindegyike ezer aranyat képviselt.</p>
<p>– Nézz ide, szólt a grófné leányához: ez a te szegénységed.</p>
<p>Pálma nagyot bámult e szóra. Miért legyen ilyen a szegénység? S
miért az «ő» szegénysége?</p>
<p>A grófné készen volt már a toilettejével, csak a brilliant
diadémot kellett még feltűzetni a hajába.</p>
<p>– Ebben van a te szegénységed. Ismétlé a rejtélyes mondást,
elzáratva a szekrényt, a minak kulcsát mindig a karpereczén
viselte. Majd beszélek veled «erről», ha a hintóban ülünk.</p>
<p>Valóban arra elég idő volt ott. Máskor csak nem híhatja oda a
grófné a leányát, hogy «gyere ide, beszélni akarok neked valamit»,
de az alatt, míg az az ezerkétszáz hintó, sarkányfarkat formálva a
Burg előtt, egyesével eljut a Batthyány lépcsőig, olyan szépen
egymás mellett kell ülniök s hallgatni az egyiknek, a mit a másik
beszél.</p>
<p>– Azt mondtam, hogy ez a te szegénységed. Azért mondtam, hogy ne
ámítsd magadat azzal, mintha a kis öcséd halálával valami nagy
gazdagságot örököltél volna. A te helyzeted neve «inség». Rosszabb
inség, mint azé a varrónőé, a ki boltról-boltra jár munkát keresni
ebben a téli időben. Ezt még nem tudja senki. Olyan a házunk, mint
a láthatáron lemenő hold. A míg csak egy csücskéje <span class=
"pagenum"><a name="Page_71" id="Page_71">-71-</a></span> kiáll,
addig mindig világít; és a mellett folyvást megy lefelé. Csak akkor
tudja meg mindenki, hogy lement, mikor már egészen sötét van. Akkor
aztán csodálkozva kérdezi minden ember, hogyan történhetett ez? Az
a fényes nagy hold, a ki csak úgy szórta az egész világon szét az
ezüstöt? Öt, vagy hat négyszög mérföldre terjed a Temetvényi család
birtoka: hogy enyészhetik ez el? Azt is elmondom neked. A két
szomszéd uradalom, a mienk és az Opatovszkyaké, régen egy úré volt.
Az a Rákóczy-had után kivándorolt, s birtokát a fiskus kétfelé
osztotta; egyik fele jutott donatióba a Temetvényieknek, másik az
Opatovszkyaknak. Ettől fogva ennek a két családnak fejei folyvást
versenyeztek egymással, majd lovagmódra, majd bolondmódra. Mindig
azon törekedtek, hogy tegyenek túl egymáson. Az örökösödési háboru
alatt mind a kettő saját költségén lovasezredet állított ki s azon
volt, hogy az ő bandéristáinak a kaczagánya czifrább legyen, mint a
másiké. Ha az udvarhoz feljöttek, itt a palotáik pompájával
igyekeztek egymást fölülmulni. Az Opatovszkyak a tömör, bizarr,
keleties fényüzésben voltak utolérhetlenek, a Temetvényiek a
művészetek pártolásában. Ha az egyiknek hirhedetté lettek a lovas
bravourjai, a másik épen annyit beszéltetett az olasz festőiről, a
franczia kamaraénekeseiről. Hajtóvadászataikon, a miket mérföldnyi
területű vadaskerteikben rendeztek, a világ notabilitásai szoktak
részt venni. Majd meglátod, ha egyszer lekerülsz Gargóvárra, hogy
ott van egy családi várlakuk a Temetvényieknek, a melynek a
lakrészei az ambrasi termekkel vetekednek. S minden pompa csak arra
való volt, hogy kétszer egy évben nyolcz napig elfogadják a világ
legelőkelőbb vendégseregét. Az Opatovszkyak Podhrágy várában már ez
nincs meg; az ő holdjuk jobban sietett lemenni. Már a század elején
úgy meg volt a válla terhelve mind a két családnak, hogy a franczia
háborúban már csak gyalogezredet tudtak kiállítani. A devalvatio, a
mikor a pénzérték egyszerre leszállt, nagyon megrendítette mind a
kettőt. Az egyik versenytárs, <span class="pagenum"><a name=
"Page_72" id="Page_72">-72-</a></span> Opatovszky, kiállt. Tette
magát, mintha megneheztelt volna az udvarra s hazament kurucznak.
Otthon kezdődött a vármegyei élet. Abból csinált magának sportot.
Drága sport. Igaz, hogy a handicapnál mindig ő maradt a győztes s a
Temetvényiek bánatpénzzel menekültek belőle. Egy-egy restauratiónál
százezreket pazaroltak el. A Temetvényiek családfeje épen az
ellenkező utat választá. Ő az udvarnál maradt s igyekezett minden
alkalmat megragadni, hogy hűségét bebizonyíthassa. Ezzel elérte
azt, hogy egy nagy hitelművelettel pénzügyeit szilárd lábra
állíthatá. Ezt is meg kell veled értetnem, mert maholnap, ha én
meghalok, rád szakad a ház gondja, s atyádtól ezt meg nem tudod
soha. Tehát ez a hitelművelet abból áll, hogy a család kapott több
milliónyi kölcsönt, úgy, hogy az negyven év alatt legyen
törlesztve. Jó segítség, ha van hozzá a felsegítettnek elég
bátorsága, hazamenni a falujába s nem aludni addig nyugodtan, a míg
az utolsó kötelezvényét is a vánkosa alá nem tehette. Mi e helyett
siettünk a diplomatiai pályán aratni – töviseinket. Képviseltük a
monarchiát fényes küludvaroknál. Egyszer aztán mi is úgy tettünk,
mint a ki elveivel össze nem egyeztethetőnek tartja diplomatiai
küldetését s haza hívattuk magunkat. Az igaz ok az volt, hogy nem
telt tovább. Itthon a házunk mind mélyebbre sülyedt s még folyvást
sülyed, csak a tornyai látszanak már ki. Kötelezettségeinknek pedig
pontosan, napjára, meg kell felelnünk. A mint ezt a szót kimondjuk:
«nem lehet!» az utolsó torony is a fejünkre szakad. Oh, mi a
szegény embernek a nyomorúsága a gazdag ember inségéhez képest!
Hisz azt, a kinek nincs mit enni, csak a gyomor kínozza, nem a
lélek. A kinek hiányzik a garasa egy darab kenyérre, kiállhat a
szegletre, s ha három arra menő ád neki egy krajczárt, meg van
szabadítva; de a nagy úr, a kinek hiányzik a holnapra való százezer
forintja, kihez menjen az koldulni? A nyomorult letérdelhet
akármelyik útféli keresztfa előtt s elimádkozhatja, hogy «segíts
uram Isten!» de a nagy <span class="pagenum"><a name="Page_73" id=
"Page_73">-73-</a></span> úr, a maga óriási nyomorában, hol talál
elég nagy bazilikát, a mit telekiáltson e szóval: «oh Isten, tégy a
kedvemért csodát!» Az több, mint az éhség, a didergés, a
rongyosság: ez a kétségbeesés. Ezt a kétségbeesést takargatjuk mi
selyemmel, gyémánttal, mosolygással. Ezt örökölted te a megholt
öcsédtől. Ő vele még akadt egy reményszál a kezünkbe. Ha felnő,
(szép fiu volt, oh, ha láttad volna) délczeg alakja, nagy neve,
ősei érdeme és egy roppant nagy birtok (s milyen esze volt hozzá!
tűzláng!) ennyi előny a világ előtt: kétségtelen, hogy egy
szerencsés családi összeköttetéssel ujjáteremti roskadozó házunkat.
A sors máskép rendelte. Ime, te foglaltad el a helyét. A te dolgod
könnyebb is, nehezebb is. Nehezebb, ha látsz magad előtt egy czélt;
könnyebb, ha nem látsz semmit. Ha látod magad előtt azt, a mit én,
azt a lemenő holdat, akkor a megholt öcséd feladata vár rád,
csakhogy te leány vagy, a kinek nem szabad «nézni», csak látni, nem
«szólani», csak felelni: a kinek a fegyvere nem a támadás, hanem az
őrizkedés. Feltalálod-e benne magadat? Az a kérdés. A másik
választás ez: s ez a könnyebb rész: be hagyni következni a
katastrophát, a mi atyád halálával mulhatlanul eljő. Épen úgy, mint
eljött az Opatovszky-házé a családapa elhunytával. Csakhogy azon a
házon még lehetett segíteni. Hitelezői alávaló uzsorás had voltak;
fiát a vármegye féleszű holdkórosnak nyilvánítá s gondnokot rendelt
neki nagybátyjában, egy megyei tisztviselőben, a ki sans géne
kialkudott a hitelezőkkel, eladott mindent, a mi pompára és
mulatságra való volt, butort, ékszert és paripát, a vadaskertből
csinált majorságot s az egyetlen fiut elküldte Debreczenbe, szegény
emberek tudományát tanulni. S ime az ő elsülyedt váruk kezd ismét
kiemelkedni a föld alul. A mi házunkon így nem lehet segíteni. A mi
hitelezőnk egyetlen bankház, mely pénzét becsületes feltételekkel
adta ide, s a Temetvényi-család nem alkudhatik. Hanem a mely napon
a százezer forintját nem tudja előteremteni, kimegy a házából s
nyitva hagyja minden <span class="pagenum"><a name="Page_74" id=
"Page_74">-74-</a></span> ajtaját; tudva azt, hogy abban a házban
semmi sem az övé többé. Ez az, a mit meg kell tudnod. Hogy a mihez
csak hozzáérsz, a brocat, a gobelin, a sévres, a majolika, a
niello: mind nem tied, az rosszabb, mintha impregnálva volna a
keleti pestis miazmái által; az egyetlen, a mit bizonyosan
magadénak mondhatsz, a gyémántjaink. Ez mindig a család
asszonyainak a tulajdona volt. A szekrényre a nőnek a czímere, neve
van fölvésve, az ékszertokokon a joillier czíme, a kinek könyvei
bizonyítják, hogy ezt az asszony vette, a maga félretett,
megzsugorgatott hozományából, móringpénzéből. Az asszonyoknak
megsugta ezt az ösztöne, hogy a családapák dicsvágya valaha porrá
tehet még palotát, birtokot s igyekeztek szaporítani azt az
elidegeníthetlen, devalválhatlan kincset. Mert az asszonya
gyémántjait nem fogja eladni igaz nemesember, azért, hogy egy pár
évvel tovább éljen. Azért mondtam, hogy «ime, ez a te
szegénységed!» Megér most fél milliót. Ennél az életnél, a mi a
mienk, az csak egy pár évet számít. Tehát szegénység. Ha nem marad
egyebed, mint ez, akkor ez csak arra elég, hogy attól a világtól,
melyben eddig éltünk, végkép elszakadj, s aztán valami csendes kis
városban félrevonulva csufoltasd magadat grófnénak s kerüld az
embereket. Ez a te szegénységed. No lám. Megérkeztünk a lépcsőhöz.
Ránk került a sor. A legyeződdel ne játszál s el ne felejtsd, a
miket most tőlem hallottál.</p>
<p>Oh dehogy játszott a legyezőjével, oh dehogy felejtette el, a
miket hallott, hisz egy egész életre, hisz egész a szíve mélyéig
meg volt fagyasztva.</p>
<p>A tízezer gyertyafény nem világította be jobban az előtte
megnyiló világot, mint az a szó, a mit anyjától hallott.</p>
<p>Hogy ez a nagy, ragyogó világ, mely mintha a tengerből merülne
föl, azért tárul eléje, hogy találjon fel benne valamit, nem egy
szivet, a ki boldoggá tesz, hanem egy kezet, mely a
Temetvényi-házat megmenti az összeroskadástól. <span class=
"pagenum"><a name="Page_75" id="Page_75">-75-</a></span></p>
<p>S hátha ezt a gondolatot mind azok leolvassák az ő fehér
arczáról, a kik csak ránéznek.</p>
<p>Egy leány, a ki maga is tudja magáról, hogy köröskörül sugárzik
róla a hidegség.</p>
<p>Egy leány, a kinek az a feladata, hogy őrizze a szivét, mert az
a Temetvényi-család félholdjának utolsó fényhegyecskéje.</p>
<p>… Ez a leány mondhatta azt Illavay Ferenczről, hogy «hisz ez egy
véghetetlen gazdag ember! Most az!»</p>
<p class="center">* * *</p>
<p>Alig egy év mulva meghalt a mostoha; itt hagyta az édes,
egyetlen leányának azt az egész szép világot, a mit az első
belépésénél oly jéghideggé varázsolt előtte. A gyászév alatt vissza
kellett vonulni a nagy fényes társaságokból; akkor meg
bekövetkezett a csodatevő esztendő. Egy márcziusi napon ki lett
mondva, hogy a föld szabad; az elvesztett úrbériséggel a
Temetvényi-birtok fele jövedelmére leszállt. Most aztán már csak a
moratorium tartotta még össze a vár falait.</p>
<h3>KEDÉLYES TÉLI ESTÉK.</h3>
<p>Régi dolog az, hogy ha az ember valakivel valami jót tesz, hát
annak örök időre adósa marad. Nem az marad tartozásban, a «kivel»
jót tettek, hanem a «ki» jót tett. S ez nagyon természetes. «Te
vagy az, a ki tegnap segítettél rajtam; ma is nap van: ma már
tartozol azt folytatni.» Meg is teszi azt, a ki erre született, s
ha a pártfogolt szegény ember, nem is esik valami nehezére; de hej,
nagy hivatal lesz abból, ha az ember valami nagy úrnak talált ilyen
«lekötelező» szivességet tenni!</p>
<p>Attól fogva, hogy Illavay ilyen nehéz veszedelmeket fordított el
a Temetvényiekről, azok abban a hitben látszottak <span class=
"pagenum"><a name="Page_76" id="Page_76">-76-</a></span> élni, hogy
ez már most nekik minden ügyökben, bajaikban helyt tartozik állni.
A gróftól minden harmadnap kapott levelet hogy látogassa meg, s ha
este érkezett meg, ott tartották, meghivták a theához, mit Pálma
grófné maga töltögetett a sévresi findzsákba, s éjfél után két,
három óráig fenn voltak vele. A férfiak e mellett megátalkodott
szivarozást követtek el s Pálma grófnő azt mondta, hogy ő nagyon
szereti a dohányfüstöt. Maga azonban nem vett részt ebben a férfias
élvezetben. Ellenben egészen kivette a részét abból a férfias
fáradságból, a mit «ügyek rendbeszédésének» neveznek. A gróf
dominiumainak mindenféle ügye a legnagyobb ziláltságban szenvedett.
Jószágigazgató, jogigazgató, tiszttartó, számtartó egymással
versenyzett a confusio megteremtésében. A gróf aztán maga akart e
chaosban eligazodni, de nem látott benne se előre se hátra. Ezt a
«csekélységet» intézte el nála Illavay. Neki persze praxisa volt
ebben, nem került fáradságába.</p>
<p>Ilyenkor aztán a gróf, patriarchális kedélyesség színe alatt,
oda ültette maga mellé Pálma grófnőt is.</p>
<p>– No, gyere, neked is jó lesz ebbe bepillantanod, tudd meg te
is, hogy áll a szalmánk? ha valamikor magadra maradsz.</p>
<p>Tulajdonképen úgy állt a dolog, hogy csakis Pálma grófnő tudta
azt meg; mert a grófnak az a sok száraz bölcs dolog, a mit Ferencz
elmondott, az egyik fülén bement, a másikon kijött; olyan szárazon
került ő abból elő, mint a ki boszorkányliszttel behintett vízbe
mártja a kezét; sőt az is rendesen megesett rajta, hogy a legjobb
kalkulálás közben, közbül ülve, szépen elaludt; a másik kettő
folytatta a munkát: az egyik magyarázott, a másik figyelt, míg
egyszerre mind a kettőjüket fel nem riasztá az álmából felrettenő
alak, a ki akkor aztán majd feldöntött maga körül kalamárist,
porzót és szamovárt.</p>
<p>Ilyenkor aztán mentegette magát vendége előtt.</p>
<p>– Lássa, kedves barátom, igen rossz alvó vagyok. Soha
<span class="pagenum"><a name="Page_77" id=
"Page_77">-77-</a></span> sincs egész alvásom, hanem elbólintok egy
nap tízszer, tizenötször. S mindig rettenetes álmaim vannak, úgy
jönnek elém, a mint a szememet behunyom, a kik velem vannak, azt
mondják, öt perczig szunnyadtam, én pedig az alatt megjártam
Bécset, Prágát s láttam a napfelköltét s a sötét éjszakát és
beszéltem százezer emberrel.</p>
<p>S azután meg nem lehet akadályozni, hogy mikor valaki
rettenetest álmodott, azt el ne mondja, ha hallgatókra talál.</p>
<p>– S ez csak ebben az irtózatos évben van így. Úgy-e bár Pálma?
Az előtt én igen jó alvó voltam.</p>
<p>Mit tudhatta azt Pálma? Ő épen csak az irtózatos évben jutott
olyan körülmények közé, hogy az atyja álmai fölött ébren
őrködjék.</p>
<p>– De hát lehet-e azt csodálni? mikor maga az ébrenlét is csak
egy képtelen, hihetetlen, vad álom.</p>
<p>Akkor aztán az álomlátástól fölizgatott fantasia előhozza annak
a nagy álomnak, a «48»-nak, a tüneményeit, s azontul nem lehetett
vele másról beszélni.</p>
<p>Az egész endori bűvlátás, oly rémségesen, oly tüneményesen, oly
zürzavarosan tódult egyszerre a lelke elé s ő azokból csak azt
ragadta ki, a mi lélekkínzó, a mi jóslatterhes.</p>
<p>– Hihette volna ezt valaki, hogy azt a Bécset, azt az egyetlen
császárvárost, a hová, mint a paradicsomba kivánkoztunk, úgy
meggyülöljük egyszer, mint a poklokat! Mi, a kik jobban otthon
voltunk benne, mint a németek maguk! Minő esztendő volt az! Minő
napok! Minő éjszakák! Milyen volt minden egyes óra! És azok a
pillanatok, a miknek nem akart vége lenni! Hallani a néptombolást
az utczán és látni a hivatalszobákban az érdemcsillagos férfiakat
reszketve! A pékeket lóháton s a lovagokat parasztruhában,
papucsban, futva! A diákok felcsapott kalappal csörömpöltek fel s
alá a császári várlak lépcsőin s mi, a kik otthon voltunk benne, a
hátulsó lépcsőkön sompolyogtunk alá. <span class="pagenum"><a name=
"Page_78" id="Page_78">-78-</a></span></p>
<p>Pálma kedvetlenül csettentett ajkaival. Az a szokás volt, hogy
az asztal fölött, beszélgetés közben, a puha kalácsbélből gyurmát
csinált s abból azután, félig öntudatlanul, művészi újjakkal
mindenféle állatokat alakított, úgy, hogy asztalbontáskor egész kis
menazseriával volt körülrakva. Most épen egy kis házi nyul került
ki az újjai alól: tán eszmetársulatból. Nem tetszett neki ez az
önlealacsonyítás. Ferencz vette azt észre, s fel akarta emelni a
grófot e meggörnyedésből.</p>
<p>– Gróf úr azonban egész az utolsó perczig kitartott nehéz
helyén.</p>
<p>Nem engedte az magát kiegyenesíteni.</p>
<p>– Hiszen menekültünk volna örömest, ha lehetett volna; de
kémekkel volt körülfogva lakásunk, s nevünk azon megjegyzettek közé
tartozott, a kiket akkor fognak csak el, ha látják, hogy futni
akarnak.</p>
<p>– Bizony mi akárhányszor elhagyhattuk volna a várost; ellenkezék
atyjával Pálma. Legutóbb a Hunyady-gőzössel, mikor legtöbb magyar
ismerősünk elmenekült.</p>
<p>– De úgy-e, hogy azt a gőzöst is meghajigálta a nép: alig tudott
ellapátolni a kőzápor közül. Aztán minden vagyonunkat prédára
kellett volna hagynunk.</p>
<p>– Az sem tartott vissza! feleselt a leány atyjával. Hiszen
tudod, hogy a «barrikádok napján» mi történt?</p>
<p>– Ahán! Ahán! Mikor az a nagy kőtorlasz állt ott az
István-téren, a minek a tetejéről a primás palotájának a második
emeleti ablakaiba lehetett belépni! Meg a nagy «császártorlasz:»
tetejében a császár aranyrámába foglalt képével, körülkoszoruzva.
Az rettenetes nap volt. Az éjszakát a várlakban virrasztottuk át
együtt.</p>
<p>– Na és látod, a nép nyitva találta palotánkat, minden cselédünk
szétfutott: háznagyunk még a kulcsot is benne feledte a pénztárban.
S a nép őröket állított a kapuk elé, hogy ki ne rabolhasson
bennünket valaki. Emlékszel arra az óriásra, abban a kormos
bluzban, a ki ott állt a pénztárunk előtt, mikor harmadnap
visszatértünk; <span class="pagenum"><a name="Page_79" id=
"Page_79">-79-</a></span> a császár nevenapja volt épen, a nép a
«Gott erhaltét» énekelte a barrikádokrul, az óriás azt mondta
neked: «itt van a pénztára gróf úr, veszszek el, ha egy huszas
hiányzik is belőle!» Te egy marék aranynyal akartad jutalmazni; nem
fogadta el: arra kért, hogy adj neki egy pohár bort, mert tegnap
óta nem ivott.</p>
<p>– De a későbbi lázadás, arról te nem is tudsz, az épen a birtok
ellen volt támasztva, mikor a proletárok vitriolba mártott
szuronyokkal küzdöttek.</p>
<p>– S nem maga a polgárőrség verte-e őket le?</p>
<p>– Bizony nem is a katonaság ám. Az volt a legrettenetesebb, hogy
a katonában nem lehetett már bizni. Mikor a «verestoronynál»
építették a torlaszt, a köveket a katonák lábai alól huzták ki. S a
granátos lábhoz eresztett fegyverrel nézte azt és egyet lépett
hátra.</p>
<p>– Én nem tudtam félni egész az utolsó napig soha, szólt Pálma,
épen egy repülő galambnak adva alakot újjai hegyével. Nekem az
mulatság volt. A bálokban szalagokat kötöztünk az urak karjaira,
egyszer fehéret, másszor meg pirosat.</p>
<p>– Az volt a forradalom kezdete.</p>
<p>– A Karlszinházban újráztattuk a «Bemoostes Haupt»
chariváriját.</p>
<p>– Az volt a folytatása. A charivari a szinpadról az utczára
vonult ki, s lett belőle egy infernalis chorus, egy macska
boszorkány-szombat!</p>
<p>– Hát mi is kaptunk belőle, s nagyszerű volt. Engem mulattatott.
Szólt Pálma, s összegyürve a galambot, macskát kezdett belőle
idomítani. Nagyon sok tréfát találtam a bécsi forradalomban. Mikor
az elfogott spiczliket a kutyafogó szekérben szállították végig a
városon, mikor a fehér galambok repkedtek a nagy fáklyászene
lángfénye között, mikor a csemegepiacz királyát detronizálták; –
aztán a prédikáló kofákat s az átöltözött ligurianusokat, meg
Nestroyt és Scholzot, mint vártán álló nemzetőröket a hidfőnél; az
utczán bivouacozó magyar <span class="pagenum"><a name="Page_80"
id="Page_80">-80-</a></span> jurátusokat, a hogy csárdást
tánczoltak a rakott tűz mellett, a czigány húzta nekik, mi meg
kinyitott ablaknál zongoráztuk utána! Én az utolsó napig azt
hittem, hogy ez az egész csak egy érdekfeszítő szindarab, s nem
jutott eszembe, hogy féljek.</p>
<p>Ferencz azt gondolta magában, hogy hiszen a mit ezek ketten itt
beszélnek, az mind igaz: csak, hogy nem a maga helyén használják az
igazat. Ez természetesen még nem hazugság. Csak elleplezése a
valónak egy avatatlan előtt.</p>
<p>S ehhez mindenkinek joga van.</p>
<p>A Temetvényiek nem tartoznak azt kitárni a járásuk szolgabirája
előtt, hogy mi oka lehetett annak, hogy ők még akkor is ott
maradtak a forradalmi Bécsben, a mikor már minden más magyar
aristocrata család menekült onnan szerteszét, a merre látott; a
mikor már Ferdinánd grófnak minden befolyása megszünt az új korszak
új rendezőinél, a mikor senki sem kért tőle többé tanácsot, sőt
mikor már az udvar is eltávozott onnan.</p>
<p>Az apa azt mondta, hogy «azért nem jöttünk el, mert féltünk», a
leánya azt, hogy «azért maradtunk ott, mert nem féltünk». S mind a
kettőben volt igaz; hanem az igazi igaz még is más volt.</p>
<p>És ennek is végére járt Illavay.</p>
<p>Természetében volt már az – inquirálás.</p>
<p>Megtudta, hogy volt Bécsben egy feudális liga, mely az
országgyűlésen törekedett megakadályozni a jobbágyi szolgálat
eltörlését Ausztriában. Ez ott nem ment olyan könnyen, mint Pesten;
a hol elég volt egy csoport diáknak felolvasni, hogy «mit kiván a
magyar nemzet?» – kivánja a jobbágyság eltörlését! s arra a
nemesekből álló országgyűlés rögtön azt felelte egyhangulag:
«legyen meg!» Egy kérdőjelre, egy felkiáltójel. Az osztrák félnél
sok comma, pausa, parenthesis és különösen sok macskaköröm («»)
jött még e kettő közé. A bécsi «constituante»-ban e fölött nagy
hadjárat folyt le. Voltak szabadelvű <span class="pagenum"><a name=
"Page_81" id="Page_81">-81-</a></span> képviselők, a kik azt
vitatták, hogy fel kell szabadítani a jobbágyot s aztán a váltságot
fizesse az ország: – ezzel ellentétben a feudalis képviselők abban
erősködtek, hogy ha meg akarja magát váltani a paraszt, fizesse az
urbérváltságot a maga tarisznyájából. Voltak aztán
parasztképviselők, a kik meg abban a hitben lélekzettek, hogy fel
kellett ugyan szabadítani a jobbágyságot az úri hatalom alól; de
azért ne fizessen váltságot senki. Ferdinánd grófnak Morvában is
nagy birtokai voltak az anyja után; s Bécsben ottmaradásának a
titka az volt, hogy a constituantenak e fölötti harczát igyekezett
kedvezően eldönteni. Rá nézve ez a megmaradás kérdése volt. Sok
ember azért bátor a veszélyben, mert egy még nagyobb veszély nem
engedi a kisebbtől félni. És azután megbukott az egész parlamenti
taktika. A legegyügyübb módon bukott meg. A parasztképviselőket
igyekezett mind a két fél megnyerni. S a parasztnak nagyon sok esze
van; kivált, mikor teszi magát, hogy nincs. Ezek morvák, csehek,
ruthének, illyrek voltak; azt mondták, hogy ők együgyü tót emberek,
nem is értik miről van szó? Dehogy nem értették! Csak ők tudták, mi
a parlamentarismus? Eligérkeztek mind a két félnek. Mikor aztán
szavazásra került a hosszú vita tárgya, az első szakasznál, vajjon
fölszabadítassék-e a jobbágyság; a feudálisok, a földes urak, az
apáturak, az aranysarkantyus vitézek megrémülve látták, hogy az ő
keresztes vitézeik: a parasztképviselők, mind egy szálig átszöknek
a háromszin-szalagosok táborába s megszavazzák a felszabadítást.
Lett a szabadelvüek táborában nagy öröm! Akkor azután jött nyomban
a második szakasz. Fizessen-e ezért az ország kárpótlást a
földesuraknak? A feudálisok persze ellene szavaztak, mert ők a
jobbágygyal akarták fizettetni, de nem az ő ellenindítványuk került
szavazás alá, hanem a szabadelvüeké. Akkor meg a strucztollas párt
látta elijedten, hogy az egész szövetséges paraszthad átmegy a
konservativekhez s akkor meg ők buknak meg. Mikor meg aztán a
feudalisok ellenindítványa <span class="pagenum"><a name="Page_82"
id="Page_82">-82-</a></span> került szavazás alá, akkor a
parasztkövetek eltüntek a teremből s a ház nem volt határozatképes.
Akkor aztán a liberálisok és a feudálisok bámultak egymás szeme
közé. Most aztán se pénz, se posztó! Nem így akarták ők azt.</p>
<p>S ezzel az osztrák nemességnek a fejére volt döntve a ház.</p>
<p>Voltak, a kik ezen segíteni akartak s aztán – játszottak a
tűzzel. S mikor aztán lángba volt borulva minden, akkor menekültek
onnan, másra hagyva az oltást. Ez volt Ferdinánd gróf curriculum
vitæ-ja.</p>
<p>Ferdinánd gróf nem is képzelte azt, hogy ez a nagy fejű ezt
kitalálhassa. De hiszen csak azért találta az azt is ki, hogy ő
rajta segítsen.</p>
<p>Egyszer ismét izennek Illavaynak, hogy siessen: nagy baj
van.</p>
<p>Ő már akkor az orvosságát is tudta a bajnak s magával vitte,
mint jó kuruzsló az egész patikáját.</p>
<p>– Nagy titok. Szólt a gróf, midőn belépett hozzá Illavay. Rajtam
kívül még senki sem tudja. Még a leányomnak sem mondtam meg. Nem
akartam elijeszteni.</p>
<p>Pálma grófnő pedig jelen volt s e szóra neheztelést mutatott.
Mintha ő volna az ijedősebb fél!</p>
<p>Ferencz kiváncsi volt rá, hogy vajjon mit keres a gróf a
hármas-zárú szekrényéből, a mi kézzel fogható valami s ennek a
daczára még sem valami?</p>
<p>A gróf egy vasgyűrűt mutatott elé, két ujja közé fogva.</p>
<p>– Látja ön ezt?</p>
<p>– Látom. Vasgyűrű.</p>
<p>– De látja-e a pecsétnyomóján ezt a három bevésett betűt: «U. S.
S.»</p>
<p>A gróf olyan prosopopoéiával mondta ezt, mintha nem kevesebbet
várna Illavaytól, mint azt a rémületes felkiáltást: «hát már itt is
vannak?»</p>
<p>– S ezt én itt, a saját kertemnek a sétányán találtam; Mondá a
gróf, öklével együtt csapva le a klenodiumot az <span class=
"pagenum"><a name="Page_83" id="Page_83">-83-</a></span> asztalra.
Látszott az arczán az a hit, hogy most igen nagy dolgot
mondott.</p>
<p>Ferencz a tenyerébe vette a leletet s megforgatta egykedvüen,
mintha mondaná, hogy biz ennél az ócska vasnál különb kincset is
találhatott volna a gróf. Aztán Pálma grófnőre tekintett
kérdőleg.</p>
<p>Az boszusan vont vállat; nem tetszett neki az egész
gyűrű-história.</p>
<p>– De tudja ön, hogy mit jelent ez a három betű? kérdé a gróf,
támadó előlépéssel.</p>
<p>– Nem tudom. Nem nagy archæolog vagyok.</p>
<p>– Ez a három betű annyit tesz, hogy «Ud Szlovenszké
Szvornoszti».</p>
<p>Illavay még erre sem akart elájulni.</p>
<p>– De hát tudja ön, mit tesz ez? «A szláv szvornoszt tagja».
Tudja ön, mi az a szvornoszt? Az a legrettenetesebb minden titkos
szövetségek között. Mikor Bécsbe lejöttek a prágai
szvornoszt-tagok, azok nem fraternizáltak se magyar diákokkal, se
németekkel: gúnyolták, szidták mind a kettőt; azok nem barátjai
senkinek: se úrnak, se parasztnak, se katonának; egy czéljuk van
csak: lerontani mindent, a mi fennáll; kiirtani mindent, a mi nem
szláv. Egész Bécscsel mertek daczolni: még az aulát is magukra
lázították! Azoknak volt az ismertető jelük egy ilyen vasgyűrű;
ezzel a három betűvel. – Én egy év óta mindenféle genreét a
rebbeliónak végig tanulmányoztam szemléleti úton. Láttam a
munkásokat fellázadni a gyárosok ellen, a diákokat a katonák ellen,
a katonákat egymás ellen, a proletárokat a nemzetőrök ellen; láttam
kenyérrebelliót, actiarebelliót, de a szvornoszt féktelenkedéséhez
hasonlót nem láttam! – S már itt vannak a közelünkben.</p>
<p>Ez a gyűrű a tanujele.</p>
<p>Ferencz meg volt felőle győződve, hogy mind ezt csakugyan látta
a gróf s hogy a szvornoszt csakugyan rettenetes állat, mikor
eleven, hanem arról is világos hite volt, <span class=
"pagenum"><a name="Page_84" id="Page_84">-84-</a></span> hogy a
grófnak van ezzel az önijesztgetéssel valami távoli czélja, a minek
az útját egyengeti most.</p>
<p>Pálma meg az ő arczáról olvasta le ezt a gondolatot. S restelte
a helyzetet.</p>
<p>– Ugyan atyám, ne csinálj belőle túlzott aggodalmakat. Hiszen
tudod, milyen nevetséges kimenetelük lett Bécsben is ez
embereknek.</p>
<p>Erre már épen indulatba kellett jönni a grófnak.</p>
<p>– Igen. Bécsben! Az intelligentia székhelyén, a hol a tulnyomó
többség a német, de várd el csak, hogy mi lesz belőle, ha ide, a mi
vidékünkre bekap a szvornoszt, a hol csupa tótok lakják az egész
vidéket.</p>
<p>De már ezt nem engedhette Ferencz, hogy az ő tótjait
bántsák.</p>
<p>– Legyen megnyugodva a gróf, ha az egész világ egy hullámzó
tengerré válik is, ez a mi vidékünk megmarad szigetnek; s ha jön
olyan idő, a mikor mindenki elpártol is a zászlójától, ez a nép el
nem árulja hazáját és eddigi vezéreit soha. Itt, és csak itt,
nyugton alhatik a gróf, mert hivei között van, a kik vérükkel is
meg fogják védeni. Máshova bármerre menjen is, nincs biztosítva a
vak sors szeszélyei ellen.</p>
<p>Észrevette, hogy többet is mondott, mint a mennyit kellett volna
s tréfás hangulatba csapott át: «hát hiszen hozza ide az ujját az,
a ki ezt a gyűrűt elvesztette róla, én majd a körmére
koppintok!»</p>
<p>– No, no, uram, a szvornoszt «sok!»</p>
<p>– Én «több» leszek. Hanem hát, ha megengedi a gróf, térjünk át
arra a komoly dologra, a miért ide hivatott.</p>
<p>– Hisz ez volt az.</p>
<p>– Ez a vaskarika? No, ennél én hát sokkal komolyabb dolgot
hoztam. A magyar kormány elhatározta az úrbéri kárpótlások országos
adóssággá tételét s én vagyok megbízva e megyében a kárpótlási
tervezet kidolgozására.</p>
<p>– Nagyon szép, kedves barátom; de mit nyerünk mi azzal, ha ez el
van is határozva s aztán időközben a magyar <span class=
"pagenum"><a name="Page_85" id="Page_85">-85-</a></span> kormány
parlamentestül együtt elmegy oda – a hova a bécsi
wohlfartsausschuszok elmentek?</p>
<p>– Sokat. Mindent. A jobbágyságot, a mit a magyar törvény
megszüntetett, semmi hatalom vissza nem állíthatja többé; s az
egyszer elfogadott kárpótlást, akárki legyen úr ebben az országban,
teljesíteni fogja. Egyébiránt olyan könnyen nem bukunk ám meg.</p>
<p>A főúrnak a termete kezdett felmagasodni. Kiváncsivá volt
téve.</p>
<p>Most azután felhozatta Ferencz a kidolgozott munkálatát s
meghagyta azt tekinteni Ferdinánd grófnak és Pálma grófnőnek.</p>
<p>Nagyon érdekes olvasmány volt az. Az utolsó szó ez volt benne:
«egy millió».</p>
<p>Egy millió.</p>
<p>Ez az egy szó, a mire nincsen cadentia.</p>
<p>Ennyi volt a nyerendő országos kárpótlás úrbérváltság fejében a
Temetvényi-család részére.</p>
<p>Az egész lemenő hold – újra fenn a láthatáron!… Ime az elsülyedt
palota újra kiemelkedik, mint egy varázsszóra, a czímeres
erkélyéig, a díszlépcsőzetéig, egész a küszöbéig! a nagy családi
név újra feltündököl; a gazdag ember insége megszünik! S mind ez
itt áll készen; nem kell hozzá egyéb, – csak egy kis hűség.</p>
<p>Temetvényi Ferdinánd nem birta eltitkolni kedélye gyökeres
kigyógyulását az alapos értesülés után. Nem aludt el már beszéd
közben minden óranegyed alatt, nagyon eleven lett. Még ébren sem
látta a rossz álmokat, a miket máskor sorba mesélt. Bort hozatott a
thea mellé: régi, félretett palaczkokat; s ott hagyták a theát,
poharaztak.</p>
<p>Pálma grófnő leült a zongorához és csárdást játszott, a gróf a
vacsora végén még áldomást is mondott arra a bizonyos nagy
hazafira, a ki a mikor Bécsben járt, a Mehlmarkton megállva, egy
gyermeket a karjára vett, s azt mondá: «ezeké a jövendő szabadság
országa!» – <span class="pagenum"><a name="Page_86" id=
"Page_86">-86-</a></span> Vendége kitalálhatá, hogy ki volt a
felköszöntött, azért ha a nevét nem mondta is ki a felköszöntő.</p>
<p>Egészen meg volt gyógyítva a gróf e naptól fogva. Még az U. S.
S. betüs vasgyűrűtől sem félt többé. Olyan nagy kuruzsló volt ez az
Illavay…</p>
<h3>A MIÉRT NINCS KÖSZÖNET.</h3>
<p>Másnap alig akarta elereszteni Illavayt a gróf. «Mikor jöhet el
megint? – Két nap mulva? Három nap mulva? De egy hét alatt
bizonyosan!»</p>
<p>«Mihelyt a gróf kivánni fogja.»</p>
<p>De hiszen várhatta azt Illavay. Ki volt már gyógyítva a
beteg.</p>
<p>Hamarább, mint a hét letelt, Pálma grófnőtől kapott egy levelet.
Nem igen volt «édes levél». Ez állt benne:</p>
<p>«A míg én nem hívom, addig, kérem, ne jöjjön hozzánk.»</p>
<p>Furcsa levél! – Visszafelé invitálás!</p>
<p>Ott valaminek történni kellett.</p>
<p>Azonban nem sokat törhette ezen a fejét, mert ugyanazon póstával
érkezett egy másik levele is, Koczur szépséges kézvonásaival, a
mibe csak ennyi volt öklözve:</p>
<p>«Pátrónus uram! Siessen, ha jó dolga van. Soma barátunkat főbe
akarják lövetni. Itt vagyunk Szélaknán. De visznek bennünket odább
– vason – a míg haditörvényszéket kapunk.»</p>
<p>– Tyhü! Lánczhordtát! kiálta föl Ferencz. Megmondtam, hogy
valami bolondot csinál az a fiu! s ez a mamlasz nem irja meg egy
szóval sem, hogy mi történt?</p>
<p>Rögtön befogatott a szánkóba, s míg az elkészült, irt az
alszolgabirájának, hogy végezze helyette a teendőket, aztán a
bundájába vetette magát s nyakába vette a szomszéd vármegyét.</p>
<p>A hajdut ezuttal jónak látta nem vinni magával. <span class=
"pagenum"><a name="Page_87" id="Page_87">-87-</a></span></p>
<p>A legelső állomásnál, a hol megetettek, alig szállt le a
szánkóból, röptiben elfogta, azon bundástul, egy hosszú kabátú és
hosszú szakállú polgártárs, a ki szörnyen elkezdett hálálkodni
Ábrahám, Izsák és Jákob Istenének s igyekezett Illavay téli
keztyüit megcsókolni, a mért ez a nagy szerencse történt vele.</p>
<p>Ferencz ráismert a polgártársra. Rokomozer volt az: a derék
ember, a kinek az volt az életfeladata, hogy faluról-falura járva,
az emberiség által elnyűtt vászonmaradványokat összegyűjtse. Ezt
természetesen ismerte három vármegye.</p>
<p>– No, Rokomozer, hát mért örül olyan nagyon az én
láthatásomnak?</p>
<p>– Mert épen csak úgy küldi elém a Mindenható a tekintetes urat,
mint Illés prófétának a tüzes szekeret! Épen most jövök a táborból
s a tekintetes úrért imádkozom az egész úton.</p>
<p>– Hát mit keresett a táborban?</p>
<p>– Mit kerestem? Mit kerestem? Egy kis pénzt kerestem. Egy pár
láda flanellinget vittem utánuk. Tudtam, hogy szükségük lesz rá.
Szegények majd megfagynak ebben a kriminális hidegben; abban a
vékony kis honvéd áttilában; némelyiknek köpenyegje sincs.</p>
<p>– No hát jó kelete volt a flanellingnek. Hát az én öcsémet nem
látta-e?</p>
<p>– Jaj dehogy nem láttam! Lehet is azt nem látni! De bár soha sem
láttam volna! oda van, vége van! Siessen, szabadítsa meg a
tekintetes úr, a míg nem egészen oda van!</p>
<p>– S vele együtt önnek is az egész nyeresége a
flanellrekliken.</p>
<p>– Ejnye, de kitalálja a tekintetes úr.</p>
<p>– De hát minek adott neki kölcsön. Nem megtiltottam már
elégszer?</p>
<p>– Hát mikor olyan szépen tudott sírni. Meg is ölelt, meg is
csókolt, a mikor meglátott. Aztán a második szava <span class=
"pagenum"><a name="Page_88" id="Page_88">-88-</a></span> mindjárt
az volt, hogy neki pénz kell, sok: mert különben főbe lövi magát.
Elvesztette a compánia pénzét, bugyellárisostul; ha helyre nem
teszi, meglünek neki. Mondtam, hogy nem adok én magának pénzt,
úrfi; mert maga még nem nagy kóró (értsd: nagykorú); de megesküdött
rá, hogy a generális becsületszavára mondta neki, hogy a mint a
főkormánybiztossal beszélhet, azonnal kinevezteti nagy kórónak;
mert akkor ő kezébe kapja a birtokát, s maga állít ki egy
lovas-csapatot, elül-hátul megvasalva. Hát elhittem neki. Odaadtam,
a mi pénz volt nálam, felét. Adott róla irást. Másnap megint
megfogott. Szerencsétlenül járt az éjjel: a kártyán mind
elvesztette a pénzt. Most már igazán agyonlövi magát, ha a többit
is oda nem adom. Hát mit csináljon az ember? Hiszen nem vagyok
kőből! Mikor olyan szépen tud sírni. Még olyan szépen nem láttam
senkit sírni, a kinek kard volt az oldalán. Oda adtam a másik pénzt
is. Harmadnap hallom, hogy valami rossz fát tett a tűzre; vasra
verték, profusznak adták s akarják fejbefelé lövöldözni. Isten a
világon! Az én flanellreklijeimnek az ára! Nem merek haza menni a
feleségemhez! mind a hét gyerekem földönfutó lesz, ha az úrfinak a
fejébe belelőnek. Nem bánom, lőjenek el mellette jobbrul is balrul
is; de csak bele ne egészen. Minek az a bolondság. Siessen a
tekintetes úr, míg meg nem teszik.</p>
<p>– Jól van Rokomozer, hát csak üljön föl ide mellém, aztán majd
vezessen útba; ön már tudja, hogy merre lehet feltalálni a magyar
tábort?</p>
<p>– Megtalálni! Megtalálni! De odatalálni! sopánkodott a
hosszúszakállú polgártárs. Mindenütt útban vannak, a császári
ármádiák: iszonyú lovas, meg ágyu! Aztán minden embert elfognak, a
ki rajtuk keresztül akar menni.</p>
<p>– Majd elkerülünk valamerre, a hol a falunak nincsen szája.</p>
<p>Ferencz sietteté a kocsisát s maga mellé ültetve a polgártárst,
annak az útmutatása szerint neki vágott a világnak. <span class=
"pagenum"><a name="Page_89" id="Page_89">-89-</a></span> Könnyű
volt most. A szánnak nem kell országút, a szép hómező torony
irányában járható; ha egyszer-kétszer beledőlnek is az árokba,
mulatság az, nem törik bele se csont, se kerék; a Nyitrán és a
Garamon át pedig mindenütt hid van jégből. Csak akkor pihennek meg,
mikor a nap lemegy, s a hold még nem jön fel: egy szőlőkert ajtó
nélküli kunyhójában. Ott sem alhatnak, mert vigyázni kell, hogy a
lovakat le ne vágják a farkasok, a miknek a vonítása kihallik a
berekből. Legnehezebb munka az előfogatváltás. A végett
Rokomozernek kell begyalogolni a faluba s megvesztegetni nagy
pénzzel egy-egy forspontos gazdát, hogy jöjjön el a szomszéd
határig fuvarba. A Garamon túl már az utolsó hajtásra alig lehetett
így is kapni vállalkozót. Egy hazatérő osgyáni fazekas hagyta magát
utoljára is rábeszélni, hogy az üres szekere elől kifogja a három
lovát s azt a szolgabiró úr szánkója elé befogja. Az is beszélt
rémséges dolgokat, hogy milyen lehetetlenség most a sok vértes
csapaton keresztül a magyar táborhoz eljutni. Illavay adott neki
még egy százast s mindjárt lehető lett minden.</p>
<p>– Bizony Isten, annyi pénzt elherdál a tekintetes úr ezen az
úton, a mennyiért három ilyen úrfit lehetne készen venni. (Ő
nyilván csak annyira becsülte az úrfi effectiv értékét, a mennyivel
az ő neki adósa volt.)</p>
<p>Tehát ismét neki erdőnek, bereknek!</p>
<p>Az osgyáni fuvaros pedig nem volt ezen a vidéken otthon. Az
utazók úgy eltévedtek utoljára, hogy meg kellett állni, tájékozniok
magukat.</p>
<p>– Jó helyen járunk, mondá Illavay. Hallja ezt Rokomozer?</p>
<p>– Én hallom. Mondá az, és reszketett a hosszú szakálla, de csak
a fuvaros is meg ne hallja! Jó, hogy le van kötve a sipkája a két
fülére.</p>
<p>A mit olyan jó volt az egyiknek hallani, a másiknak meg nem
hallani, az egy kis ágyuzás volt.</p>
<p>– No, hát most csak arra felé hajtsunk. <span class=
"pagenum"><a name="Page_90" id="Page_90">-90-</a></span></p>
<p>A mint aztán a szőlőhegyek közül, árkon, bakháton keresztül
kiértek, egyszerre megnyilt előttük a tájék.</p>
<p>Ismerős táj.</p>
<p>Szemközt csalitos halmok; balra, a jegenyefákkal jelölt út
mentében egy úri lak, beárnyékolva zuzmarás fenyőfákkal. Az úri lak
kéményei füstöltek; hanem a csalit halmai is füstöltek, de nem a
kéményektől. Ott egy kis ütközet volt.</p>
<p>– Itthon vagyunk már, sóhajta fel Illavay.</p>
<p>– Itthon bizony; rebegé Rokomozer. Az ott a dolnavári
kastély.</p>
<p>– Az ott a magyar tábor.</p>
<p>– Jó lesz sietnünk félre az útból; oda a kastélyba. Nagyon
szivesen látják ott a tekintetes urat. (Ott lakott az elpártolt
menyasszonya.)</p>
<p>Hiszen még csak annak az ismeretes tájképnek a látása volt
hátra, hogy Ferenczet neki vadítsa.</p>
<p>– Nem a dolnavári kastélyba atyafi, hanem oda, a hol az a sok
apró füst látszik.</p>
<p>Az a sok apró füst a magyar utóhad csatárlánczát jelezte.</p>
<p>Egy congrév röppentyütelep egy kopár halmon fölállítva, hosszú,
sistergő ívekben röpíté a lövegeit azon csalit felé, a honnan a
fehér füstfoltok föllobbantak; a gránátok ott pukkantak el a sűrű
bozótban.</p>
<p>– Oda megyünk! Jajt kiáltok! ordíta fel Rokomozer. Akkor én
leszállok a szánkóból.</p>
<p>A fazekas épen ellenkező véleményen volt, ő nem száll le a
szánkóból; de egy tapodtat sem megy odább. Ő maga is cserépből van,
mint a lábasai, azzal a különbséggel, hogy azoknak három lábuk van,
neki csak kettő: ő olyan helyre, a hol vasedénynyel főznek, nem
megy.</p>
<p>– Hogy adja kend hát a lógós lovát? kérdé Illavay.</p>
<p>Az mondott valami képtelen összeget.</p>
<p>Illavay kifizette neki s rögtön kezdte a lovat kifogni a szánkó
elől. <span class="pagenum"><a name="Page_91" id=
"Page_91">-91-</a></span></p>
<p>– Mit akar a tekintetes úr! jajgatott Rokomozer. Csak nem akar
szőrin, nyereg nélkül felülni erre a lóra? Csak van esze, hogy nem
lovagol oda, a hol innen is lőnek; tulról is lőnek?</p>
<p>Illavay nem felelt már senkinek semmit; egy elbúsult pillantást
vetett az útféli kastély felé; azzal fölvetette magát a ló
hátára.</p>
<p>– No tekintetes úr, mondá Rokomozer, a milyen igaz, hogy élek;
ezt még nem tette meg soha senki az édes testvéreért, a mit a
tekintetes úr megtesz azért a rossz kölyökért. Ne menjen oda.
Hagyja elveszni, ha már veszni indult.</p>
<p>Nem kár érte. Csak a föld terhe lesz. Hadd veszszen oda az én
pénzem is; hiszen kevés volt; nem sok volt; majd megfizeti az
Isten. Ugyan ne tegye azt a bolondot, hogy érte menjen ebbe a nagy
bombardirozásba. Ha tudná a tekintetes úr, hogy szidja, mocskolja a
tekintetes urat a gézengúz! – Bizony mégis elmegy! – Ez aztán a
csodaember.</p>
<p>Illavay nem hallgatott semmi beszédre; megvagdalta a
gyeplőszárral a lógóst s azzal neki vágtatott a bolondjának; s
olyan szerencséje is volt, se röppentyű, se puskagolyó nem tett
kárt a lovában: magára nem gondolt.</p>
<p>Így találta meg, a mit keresett, a magyar tábort. Az épen
visszavonulóban volt. Ilyenkor mindenki haragos. Kérdezősködéseire
alig akartak választ adni. Nagy nehezen megtudta, hogy az a
huszár-ezred, a melynél ő szépen beassentálta, felequipálta Soma
úrfit, valahol a Tisza vidéken jár; tehát ezt elcsapta magától az
úrfi. Most aztán keresheti őt, akár egy tűt a szalmakazalban.</p>
<p>A visszavonulás folytonos csatározás közben egész nap tartott,
estére mind a két fél éjjeli szállásra vonult vissza. Huszonkét fok
hideg volt odakünn a mezőn.</p>
<p>Nagy baj volt, hogy Rokomozer elmaradt, a ki valami tájékozást
tudott volna adni, hanem aztán segített a jó sors ezen a bajon is,
a megpihenő táborban híre futamodott <span class="pagenum"><a name=
"Page_92" id="Page_92">-92-</a></span> az öcscsét kereső
nagybátyának s ez a nyakára vezeté a hű Sancho Panzát. Megkerült
Koczur.</p>
<p>Az is gyalog honvédruhában állt elő; pedig azt is lóháton
eresztette el Illavay.</p>
<p>– Hát ti megettétek a lovaitokat?</p>
<p>– Csak megittuk. Régen volt az. Még Pesten elfogyott. Soma úrfi
azt mondta, hogy neki lőcs-lába lesz, ha soká lovon ül, s áttétette
magát a gyalogsághoz; engem pedig felavandzsiroztatott
Privatdienerének.</p>
<p>– Hát ott aztán jobb dolga volt a lábának?</p>
<p>– Jobb ám, mert felült egy bagázsiás szekérre s úgy vitette
magát tovább. Egyszer aztán a fővezér kiadta a napi parancsot, hogy
a mely gyalogsági tisztet még a podgyászszekérre felrakodva
találnak, húzzák le s ott mindjárt az útfélen fizessék ki
farmatringgal.</p>
<p>– S ezt természetesen a legelső sorban megszolgálta és megkapta
az én öcsém.</p>
<p>– Megszolgálta, de ő nem kapta meg, hanem én. Együtt kaptak ott
bennünket, s mert az úrfi azt mondta, hogy ő beteg: hát az ő
porczióját is nekem fizették ki.</p>
<p>– Ebben aztán megnyugodtatok mind a ketten.</p>
<p>– Én meg, de az úrfi nem. Megharagudott, hogy így mer bánni
valaki egy Apátváry Somával s neki ment a fővezérnek és kihítta
párbajra. Ezért aztán elfogták, vasraverték: itt ül a porkolábnál.
Csak arra várnak vele, hogy egy nap elég időt engedjen az ellenség
a haditörvényszék tartásra, rögtön ferhelybe veszik s aztán
megexequálják.</p>
<p>Illavay még csak azt a különös kérdést intézte Koczurhoz:</p>
<p>– Mi a kedvencz nótája most a fiunak? (Mert mindig szokott
valami nótát dudolni magában.)</p>
<p>– Az, hogy «boldog az a pillantás, melyben megláttuk
egymást».</p>
<p>– Van itt czigány a táborban?</p>
<p>– Hogy ne volna. Még pedig jó banda.</p>
<p>– Kéznél kell őket tartani. Itt a pénz. <span class=
"pagenum"><a name="Page_93" id="Page_93">-93-</a></span></p>
<p>Illavay addig bolyongott, míg rátalált a dandárparancsnokra.</p>
<p>Az igen kevés szavú férfi volt. A mint az Apátváry nevét
említette Ferencz, rögtön felelt rá.</p>
<p>– Holnap haditörvényszék elé fog állíttatni.</p>
<p>– De csak nem lövetik főbe?</p>
<p>– Nem. Lógni fog!</p>
<p>– Kérem. Tábornok úr.</p>
<p>– Lógni fog. Alásszolgája.</p>
<p>Azzal becsapta az orra előtt az ajtót, nem lehetett vele többet
beszélni.</p>
<p>Ferencz azután elindult a hadbirót fölkeresni. Késő éjjel volt,
mikor rátalált. Szerencsére annál egy kis parázs-ferbli volt,
kedvfelderítésre. Illavay kihúzta őt a helyéből s kényszeríté az ő
dolgára felelni. Mi lesz Apátváry Somával?</p>
<p>– Hát annak már czupász. Azon még a négy disznó sem segít.
Hazamehetsz bátran a párti-czédulájával.</p>
<p>– De hisz az csak egy hóbort volt tőle, hogy a fővezért párbajra
kihítta, ezért legfeljebb ki kell őt nevetni.</p>
<p>– Az ám; ha csak az volna a hiba. De tovább is van a dolog, a
mit még neked nem mondtak el. Hát a drágalátos öcséd azt tette,
hogy mikor főbelövéssel biztatták, papot kért utolsó vigasztalásul.
Van itt velünk egy baranyai lévita, odaküldtük hozzá. Akkor azt
mondta, hogy ő neki nem kell kálvinista pap, mert az ő anyja
pápista volt, apja pedig reversálist adott; ő csak visszaélés
folytán lett kálvinistának nevelve. Ő meg akar gyónni. Hát aztán
odaküldtük neki a pátert. Annak aztán gyónás helyett azt az
ajánlatot tette, hogy ha szerez neki valami barát ruhát s abban őt
segíti megszökni az ellenség táboráig, hát akkor ő pápistává lesz,
beáll szerzetesnek s minden vagyonát a kolostorokra hagyja. A
tábori pap erre dühbe jött s feljelenté az árulást. Már most aztán,
a helyett, hogy főbelövetnénk, felakasztjuk.</p>
<p>– De hiszen láthatják ebből az egészből, hogy bolond.
<span class="pagenum"><a name="Page_94" id=
"Page_94">-94-</a></span></p>
<p>– Annál kevésbbé kár érte. Hadd veszszen el. Azt mondják, óriási
birtok vár rá; s a rokonai derék, okos, becsületes emberek, a kik
örökölni fogják. Ez is jól jár, ha elvégzi a földi dolgát, azok is
jól járnak. Szervus pajtás.</p>
<p>Ez az utolsó biztatás esett leginkább zokon Illavaynak. Hadd
pusztuljon el a bolond: lesz egy derék, okos, becsületes ember, a
ki utána örökölni fog.</p>
<p>Vádolta a lélek, hogy minek engedte őt erre az útra jönni? Rá
kellett volna zárni az ajtót, vagy lekenyerezni szép szóval az
otthonmaradásra. Meg volna átkozva az egész élete, ha az
megtörténhetnék.</p>
<p>Addig lótott futott, a míg megtudta, hogy ki lesz a
haditörvényszék elnöke.</p>
<p>Egy derék, kedélyes erdélyi úr volt. Őrnagy a honvédeknél. Arról
a vidékről való, a hol az «o» betűt nem ismerik.</p>
<p>Nagyon barátságosan fogadta Illavayt s mosolygott az egész
előadásán. Hanem végül azt mondta neki: «hát biz az barátam meghal
egy kicsit».</p>
<p>– De uram, gondolja meg, hisz ez egy őrült! Lehet-e egy
hóbortost halálra itélni!</p>
<p>– Habartas! Habartas! Hisz azt minden ganasztevő mandhatná, hagy
ő habartas. Hát ki fagja azt mast megvizsgálni? Mi csak nem
állhatunk neki micrascapiummal a két szemének, hagy ki van-e
tágulva a pupillája.</p>
<p>– Jól van; én meg fogom önöket győzni arról, hogy ez a fiu nem
beszámítás képes. Mikor ül össze a haditörvényszék?</p>
<p>– Ebben az arában mindjárt.</p>
<p>Illavay tovább ment.</p>
<p>Az első dobpördülés jelt adott, hogy a haditörvényszék egybeült
már. Előhozták a delinquenst, s bevitték a törvényszék elé. Egészen
tompa, fásult volt. A kérdéseket, a mik hozzá lettek intézve, vagy
nem hallotta, vagy nem felelt rájuk. <span class="pagenum"><a name=
"Page_95" id="Page_95">-95-</a></span></p>
<p>– Megátalkadatt ganasztevő! Mondogatá az elnök.</p>
<p>Egyszer csak az ablak alatt megszólal a czigányzene: rárántják a
«boldog az a pillantás»-t.</p>
<p>Erre a hangra a vallatott rab kőmereven bámuló szemei egyszerre
felvillannak s tétova repeséssel kezdenek el ragyogni: az ajka
összecsücsörödik: eleinte csak fütyörészve kezdi kisérni a nótát,
azután magában dudolja a dallamot, utoljára, mintha nem volna itt
haditörvényszék, biró, porkoláb; nem törődve a hadbiróval,
vallatással, protokollummal, halálitélettel, neki ereszti a fejét
jobbra-balra s rázendíti kedve szerint, hogy «boldog az az óra is!»
s a mellett látszik az arczán, hogy ő most semmit sem tud arról,
hogy dalol.</p>
<p>Az elnök csak rácsapott a tenyerével a protokollumra s aztán
nagyot rivalt a bűnösre.</p>
<p>– Hiszen maga baland! Hiszen magának nincsen sütni valója!
Takaradjék maga a pakalba. Hiszen maga nem katanának való.</p>
<p>Az egész haditörvényszék egyhangulag azt kiáltá, hogy hisz ez az
ember bolond! Ki kell ezt kergetni a táborból!</p>
<p>Az elnök széttépte az itéletet s oda dobta Soma úrfinak a
fejéhez. Aztán hivatta Illavayt.</p>
<p>– Na, itt van a drágalátas uraöcscse. Elteheti eczetbe, alajba,
vagy a vörös taranyba, a hagy jabban akarja.</p>
<p>A hős maga csak bámult, szilaj tekinteteket vetve mindenfelé.
Semmi érzékenykedés nem vett rajta erőt. Nem érzett hálát senki
iránt a fölött, hogy a fejére kimondott halálból ily rögtön
megszabadult, inkább az az indulat látszott a szivébe visszatérni
az életszikrával, hogy szeretné sorba megmarni ezeket a röhögő
alakokat itt mind, hogy ragadna el a harapásától azokra is az ő
nagy baja, a miért úgy nevetnek rajta.</p>
<p>S a kit legkevésbbé akart meglátni az a megmentője volt. Egyet
morgott, mikor elment mellette.</p>
<p>– Aztán azt a másik balandat is vigye el magával az úr, mondá az
őrnagy Illavaynak, azt a melyik ennek a <span class=
"pagenum"><a name="Page_96" id="Page_96">-96-</a></span> párja.
Mert nekem az sem kell. Háram katana helyett eszik s négy helyett
szalad. Vigye el mind a kettőt.</p>
<p>De nem adták azt csak úgy ingyen. Ezért meg is kellett
szenvedni. Azok a többiek ott mind derék vitézek voltak, a kiket a
lelkesedés vitt a harczba, a kiket a keserű hazaszeretet
melegített, a míg a kezük odafagyott a puskához, ifjak, a kiket még
szeret az élet s a kik már szeretik a halált. És ezek között
kellett Illavaynak a maga védenczével vesszőt futni. Hangzott
előtte, utána a gúnyos élczelés.</p>
<p>«Par nobile fratrum.»</p>
<p>«Ha már viszi a majmát, mért nem veszi a nyakába? Elég nagy
medve hozzá!»</p>
<p>«Derék verbunkos ez! Nem hogy hozna, hanem még visz el
innen.»</p>
<p>«Ne bántsátok az Istenadtát, hát ha felesége a komlókaró,
elszökött tőle férfi ruhában s utána jött érte.»</p>
<p>«Szégyen, gyalázat az ily vasgyúrónak: a helyett, hogy puskát
ragadna s közénk állna, még idejön másokat megfélemlíteni.»</p>
<p>Ferencz úr csak a gallérjába húzta a fejét: ez bizony mind
megérdemlett szuttyongatás volt, mert ő bizony elbirna egy
mangalétát, de hát nem tehet róla, ha katonai erények nélkül
született. Nem is képzeli, hogy el tudna sütni egy puskát egy ember
ellen, a ki ellenség. Ha megsebesítené, bizonyosan oda futna hozzá
a sebét bekötni.</p>
<p>Megszaporodott a mulatsága, mikor Koczur is odakerült hozzájok
harmadiknak.</p>
<p>«Itt van a drágalátos lóherlevél!»</p>
<p>Egy csoport honvéd épen akkor jött be a mezőről, a hol derekasan
összeverekedtek az ellenséggel; féktelen jó kedvükben voltak, a
mellettük elhaladó három gyászvitézt meghajigálták hólapdákkal.</p>
<p>A czigány-bandát meg felbíztatta valaki, hogy menjen mindenütt a
nyomukban és kisérje őket az «Oh du lieber Augustin» nótájával. Azt
is türni kellett. <span class="pagenum"><a name="Page_97" id=
"Page_97">-97-</a></span></p>
<p>Pedig idő telt bele, a míg házról-házra jártak, valami
szállító-eszközt keresni, a min tovább menjenek. Kisebbszerű német
város volt az, a minek a polgárai lelkesült hazafiak voltak; egy
német sem akart a gyászvitézeknek kocsisa lenni. Utóljára Ferencz
kénytelen volt egy fakó szánt fonott kassal megvenni a gazdájától,
abba azt a lovat befogni, a min idejött. A két exvitézt fölpakolta
a saroglyába, maga meg beállt kocsisnak, úgy hajtott ki egy lóval a
táborból. Volt is olyan kaczagás fölötte, hogy soha komédiás annál
nagyobbat nem aratott piaczi publikumtól.</p>
<p>De Ferencz nem érezte ennek a keserüségét; az ő Sámson testében
egy gyermek szive volt. Ő csak az a fölötti örömével volt tele,
hogy ime megszabadíthatta hát azt a ficzkót, a ki az ő kedves
rokona, a kinek a gondviselése ő rá van bizva, s a ki ha most itt
nyomorúltul elpusztult volna, s aztán neki kellene annak a nagy
birtokait örökölni, soha a saját lelkével ki nem békülhetne. Hogy
merne még valaha az elé a tükör elé lépni, a melyik azt mondaná a
szemébe: «veszni hagytad az öcsédet; azért, hogy a vagyonát
örököld!»</p>
<p>Úgy meg volt elégedve magával!</p>
<p>A saját bundáját ráadta a drága ifjúra; magának elég meleget
szerzett a lovat hajtani, a melyik nem volt a rud mellé szokva, s
hátrált, rugott, megállt.</p>
<p>De csak hogy megvan a rajkó!</p>
<p>Várta is az egész uton, hogy legalább annyit fog majd mondani,
hogy «köszönöm, kedves bátyám!» De biz annak úgy be volt fagyva a
szája, hogy naphosszat nem jött ki rajta egy szó. Valamiben töri a
fejét.</p>
<p>Délre csakugyan elvergődtek valami faluig, a hol állomást
lehetett tartani. Nagy kerülőt kellett tenniök fölfelé, mert a
hátuk mögött nagyon zavaros világ volt.</p>
<p>Itt azután Ferencz körülkapta a korcsmárost s rábeszélte nagy
alkudozás után, hogy fogasson be a szánjába s vitesse őket egy
várossal odább. Az alatt, a míg ő felszerszámozni <span class=
"pagenum"><a name="Page_98" id="Page_98">-98-</a></span> segített,
Soma urfi, meg Koczur az utolsó falatig fellakmározták a paprikás
csirkét; Ferencz urnak nem hagytak egyebet, mint szalonnát,
kenyeret. De hiszen az is nagyon jó.</p>
<p>Azaz, hogy nagyon jó volna, ha az ember békében megehetné.</p>
<p>De alig ült le Ferencz az asztalhoz s alig mártotta bele a
paprikába az első késhegyre szúrt fagyos szalonnát, a mint Soma
urfi egész tüntető zajjal kelt föl az asztal mellől s aztán büszkén
kikorcsolyázott a szobából, maga után intve Koczur barátomat
is.</p>
<p>Ferencz bizony nem kérdezte tőlük, mi bajuk.</p>
<p>Két harapásnyi szalonna után ismét bejöttek mind a ketten,
feltett sipkával, kard az oldalukon. Koczurnak a kezében egy pár
nyeregpisztoly.</p>
<p>Ott megállt Soma urfi a szalonnázó nagybátya előtt, egyik
tenyerét az asztalra terpesztve, a másikat a csipőjére
nyugtatva.</p>
<p>– Uram! kezdé erőltetett, haragos hangon. Ön engem halálosan
megsértett. Ön engem bolondnak nyilvánított a haditörvényszék
előtt. Az Opatovszky-Apátváry név nem türi el ezen szennyfoltot.
Ezért ön meg fog velem verekedni életre-halálra. Itt a pisztolyok.
Válaszszon közülök.</p>
<p>A szekundáns odalépett Illavay háta mögé a két pisztolylyal s
azt sugá a fülébe:</p>
<p>– Ne féljen a tens úr. Kenyérgolyóbisokat tettem beléjük.</p>
<p>Illavay ráförmedt Koczurra kegyetlenül.</p>
<p>– Ejnye, már micsoda perfidia ez? Hát illik a szekundánsnak az
ellenfél fülébe sugdosni? Kikérek minden czimboráskodást.
Opatovszky-Apátváry Soma urnak tökéletes igaza van, a midőn tőlem
felvilágositásokat kér. Mert ugy-e bár, tisztelt uram, a
lovagiasság szabályai szerint méltóztatik azt tudni, hogy a kihivás
mindig alternativával jár; vagy felvilágosítást kell adni, vagy
megverekedni. <span class="pagenum"><a name="Page_99" id=
"Page_99">-99-</a></span></p>
<p>– Igen! igen! helyeselé Soma urfi, vérszemet kapva azon, hogy
meghátrálnak előtte. Halljuk a felvilágosításokat! Aztán folyjon a
vér.</p>
<p>– Hát, lássa, kedves Opatovszky-Apátváry Soma, szólt Ferencz,
egy új darab szalonnát szelve le a szegedi bicskájával (még azt is
meg akarta enni halála előtt), tehát az egészen igaz, hogy ön igen
előkelő családból való, de már megengedjen, szent Dávid király még
önnél is magasabb családból való volt, azért még sem tartotta
szégyennek, mikor észrevette, hogy Ákis király meg akarja öletni,
bolondnak tettetni magát.</p>
<p>Soma urfi erre féktelen kaczagásba tört ki.</p>
<p>– Szent Dávid király, hahaha!</p>
<p>Azzal vége volt a haragjának, odaborult a szalonnázó nagybátya
nyakába, «bizony csak nagy bolond maga! Tökéletes bolond; nem lehet
magával összeveszni!»</p>
<p>S úgy el tudott kaczagni Ákis királyon meg szent Dávid királyon,
mint egy gyerek.</p>
<p>– Hallja, ha én megkapom a nagykoruságot…</p>
<p>(Szokása volt, hogy ha a phantasiája valami hazugságba
belesegítette, mire azt két-három embernek elmondta, már maga is
hitte, hogy igaz.)</p>
<p>– Hát ha én megkapom a nagykoruságot, akkor én magát megfogadom
– udvari bolondomnak.</p>
<p>– A bizony nagyon jó lesz.</p>
<p>– De nagyon jó fizetést adok ám. Mi fizetése van most a
tutorságért?</p>
<p>– Semmi.</p>
<p>– No hát én tízszer annyit adok!</p>
<p>S ezt ő nem élczből mondta. Komolyan meg volt felőle győződve,
hogy ha a semmit megátalkodottan sokszorozzák maga magával,
utoljára mégis csak nagy summa jön ki ebből.</p>
<p>– De hát akkor aztán Koczur barátunkból mi lesz?</p>
<p>– Oh azt is megtartom udvari bolondnak. Hétféle udvari bolondot
fogok tartani. Ezt már én kigondoltam <span class=
"pagenum"><a name="Page_100" id="Page_100">-100-</a></span> szépen.
Az egyik olyan lesz, a ki a kutyaugatást tudja utánozni s a
kutyákat összeveszíti; a másik lóháton komédiázik, az orrán póznát
balancziroz; a harmadik olyan bolond lesz, a ki versben tud
beszélni; a negyedik, a ki a szájával muzsikál, trombitál, hegedül,
pikoláz; az ötödik ezermester lesz, elchangirozza egyik embernek a
fejét a másikéval; a hatodiknak az a dolga lesz, hogy a többiek
bekenjék a képét s eldöngessék, aztán ordítson, de úgy, hogy
nevetni lehessen rajta; magának pedig csak az a dolga lesz, hogy
mindig vicczeljen, egyebet ne csináljon, csak vicczeljen.</p>
<p>– No az bizony jó hivatal lesz. Hanem hát már most erősítsük meg
magunkat mind a hárman s legyünk okos emberek addig az ideig, a mig
Petrőczfalvára hazaverekedünk, mert ha elcsipnek bennünket ezekben
a honvédattilákban, majd nem hiszik ám el, hogy csak tréfálunk s
egymás bolondjai vagyunk.</p>
<p>Az intés használt; Soma urfi belehagyta magát burkolni a bundába
s föltétetni a szekérre. Ott azután a sok kiállott ijedtségtől, meg
a hevenyében bevágott bortól el is aludt azonnal.</p>
<p>Illavay nagy gyönyörüséggel nézegetett rá vissza a kocsiülésből,
– milyen szépen alszik – a drága kincs!</p>
<h3>OROL KRIVÁNSZKY.</h3>
<p>A fergeteg elvonult a vidékről.</p>
<p>Villámlott, dörgött a Tisza, Duna partján: az nem látszott, nem
hallatszott ide.</p>
<p>Ferencz szerencsésen hazaérkezett a védenczével s otthon aztán
föltette magában, hogy többet nem ereszti ki a szárnyai alól,
akármit határozott is a vármegye.</p>
<p>Azt hitte, hogy majd megszoktathatja szép szóval, jó bánással,
szelidebb mulatságokkal, attól sem restelte a fáradságát, hogy
egy-egy tudományból – úgy sétálás <span class="pagenum"><a name=
"Page_101" id="Page_101">-101-</a></span> közben – ebéd fölött,
peripatetikus módon valamit verjen a fejébe, a mi azonban nehezen
ment, mert olyankor Soma urfira mindjárt ráért a dudolási kedve s
utoljára is azzal végezte a leczkét, hogy «úgy se lesz én belőlem
se pap, se doktor, se mérnök, se prókátor, hát minek tanuljam én
ezeket?»</p>
<p>De hát igazi úr sem akart belőle lenni. Ahhoz meg lusta volt.
Vadászni csak úgy szeretett volna, ha a vaddisznó előbb összehagyta
volna kötni a négy lábát, meg ha a kályhát is utána vitték volna,
hogy neki vethesse a hátát; ha meg lóháton indult el valaha, vagy a
ló jött haza sántán, vagy ő maga. A képe mindig össze volt karmolva
a szolgálókkal való hanczuzástól; ezen tul nem ment a szenvedélye.
Hanem a helyett naphosszat eltörte a fejét azon, hogy lehetne
valakit bolond módon feltréfálni? A gyámjának minden nap volt
valami hallatlan nagy galiba elintézésével dolga, a minek az
uraöcscse volt a mestere. De hát ráért most. Tél volt az idő,
útcsináltatás, határjárás pihent s ebben az esztendőben nem pörölt
senki. Szükség sem volt biróra.</p>
<p>Ezalatt Illavay bizony arra is ráért volna bőven, hogy
Gargóvárát meglátogassa, hanem ennek az a talányos levél Pálma
grófnőtől, egészen útját állotta: «Ne jöjjön, a míg én nem
hivom».</p>
<p>Nem sokára hazaérkezte után ez a talány félig-meddig meg lett
oldva. Az alszolgabirája tudósítá róla, hogy Gargóvára helyőrséget
kapott; császári csapatokat, a miknek egy része a faluban, más
része benn a városban van elszállásolva.</p>
<p>Ferencz kezdte most már érteni a dolgot. Pálma grófnő azért
irta, hogy ne jöjjön oda, mert félt, hogy valami kellemetlenség
fejlődhetik ki a kétféle vendég között. Pedig kár volt ettől
tartani. A szolgabiró a császári seregre nézve is csak úgy
szolgabiró, mint a parlament seregeire nézve, az egy neutrális
közeg, a kinek kötelessége a háboru közepett védeni a rendet s a
két hadviselő között a <span class="pagenum"><a name="Page_102" id=
"Page_102">-102-</a></span> népet. A mit azok meggyújtanak, azt az
ő dolga eloltani.</p>
<p>Hamar kitalálta azt is, hogy ez a gróf saját akaratával
következett így. Ezért volt az a megrettentés az U. S. S.-től, hogy
indokolva legyen a védelem kényszerüsége. A gróf fél a rettenetes
Szwornoszttól. Úgy tesz, mintha félne.</p>
<p>S ezúttal Illavay egészen igazságtalan volt a gróf iránt.
Temetvényi valóban félt.</p>
<p>A félés, gyanakodás különben normális állapota volt kedélyének.
Mindenkitől tartott s minden rosszat lehetőnek hitt.</p>
<p>Egyetlen egy embere volt, a ki teljes bizalmát birta.</p>
<p>Egyszer már találkoztunk vele: ez a háznagy; valami középlény a
komornyik és titkár között. A gróf külföldön laktában, diplomatiai
pályafutása alatt szerezte őt, franczia volt; monsieur Cousin volt
a neve, a mi aztán igen kellemesen hangzott, mikor a gróf így szólt
hozzá: «mon chér Cousin», azt hitte az ember, hogy valami
«unokaöcs»-ről van szó, kivált a ki nem tudta, hogy «Cousin» annyit
is jelent, hogy «szunyog».</p>
<p>Ez az ember intézte az egész háznak a sorsát évek óta. Más
ügyvéd nem adhatott tanácsot a grófnak, ha pere volt, más orvos nem
rendelhetett neki gyógyszert, ha beteg volt, csak a ki Cousin urnak
a placetumát birta.</p>
<p>Kereste is a kedvét minden ember: a tiszttartóktól kezdve a
cselédekig. Tudták a nevenapját, születésnapját, s olyankor meg
karácsonykor, újévkor se kicsiny, se nagy el nem mulasztá
ajándékaival kifejezni mélységes rokonszenvét iránta.</p>
<p>Egyedül Pálma grófnőnek volt bátorsága nyiltan is tudatni vele
azt az ellenszenvet, a mit titokban minden ember osztott. Soha sem
tűrte el, hogy mikor ő az atyjával beszélni akar, Cousin is a
szobában legyen. Ez azonban lehet, hogy ismét csak Pálma grófnő
különczségeihez tartozik; hisz ő még csak egy társalkodónőt sem
türt el <span class="pagenum"><a name="Page_103" id=
"Page_103">-103-</a></span> maga körül soha. Próbálta, de egygyel
sem tudott megférni. Annyi követelései voltak egy társalkodónő
irányában, hogy a gróf azt mondta neki: «jaj kedvesem, ha én egy
ilyen, ennyi erénynyel és tökéletességgel felékesített némbert
találok a földtekén, azt én rögtön elveszem feleségül». – Tehát
meglehet, hogy Pálma ellenszenve Cousin iránt csak az ő kedélyének
alapszine volt.</p>
<p>Hanem annál nélkülözhetetlenebb volt a grófra nézve. Az
ordinarius nem ismeri úgy a megszokott betegét, mint Cousin úr az
ura kedélyének hypochondriáit.</p>
<p>A gróf legelőször is véghetetlenül unta magát. Vén embernél
uralkodnak a reminiscentiák. Ilyenkor tél idején uri cercle, jours
fixes, konferentiának nevezett hirhordás, diplomatiai
intrikalátogatások és receptiók, concert spirituell és
szinházlátogatás s aztán éjfélután reggel öt óráig magas pénzben
játszott tarokk-partie szokta kiegészíteni az életrendet; most az
mind eltünt. Nincs se szinház, se udvar, nem lehet komédiát se
nézni, se játszani. Esténkint úgy jön, mintha fel kellene venni a
fekete frakkot s menni a megszokott társaskörökbe – hol vannak azok
hát! A környékbeli apró földesurak magok is otthon ülnek e
szívnyomasztó időben, a mikor még ujságot sem lehet kapni, se
Pestről, se Debreczenből. A külföldi lapok is egészen arra valók,
hogy felbontatlanul heverjenek az asztalon. Az egyetlen zenehang
Pálma zongorajátéka; de az is, mikor atyját közelítni látja,
egyszerre a skálákat kezdi eljátszani. Nincs egyéb rendes dolog,
mint reggel a várkápolnában meghallgatni a misét páter
Kiripolszkytól, a kinek a nevét a gróf soha sem tudja megtanulni. A
páter ugyan tarokkozni is jól tud, s a partiet ki lehet egészíteni
a tiszttartóval, a ki szintén celebritás e szakmában s azok el is
játszanak szivesen délutáni két órától reggeli hétig, – egy
századrész krajczárban pointjét, csakhogy olyan mesquine modoruk
van a játszásnál, bizonyos stereotyp bundaszagú kifejezésekkel:
«habeat sibi!» ha a pap veszi fel a talont; «birja <span class=
"pagenum"><a name="Page_104" id="Page_104">-104-</a></span>
békével!» ha a tiszttartó «ugrik be;» «non fuit militum», ha a jobb
talont otthagyta. – «Padra vele», mikor kontrát izennek; «fogom a
fülit», mikor a királyt elütik; «mint a kijáró kutyát!» mikor
felülütnek; minden kártyának van náluk valami gúnyneve, aztán
minden játék végén összevesznek, a gróf megunta őket az első
rencontrenál s azontul csak a végső kétségbeesés birta rá, hogy ott
maraszsza őket egyszer-egyszer.</p>
<p>Vadászattal ugyan mulathatta volna magát, de ettől meg mr.
Cousin vette el a kedvét, folyvást ijesztgetve őt a rémhirekkel,
hogy az erdők tele vannak orvvadászokkal, a miben lehetett is
valami igaz.</p>
<p>S mégis itt kellett ülnie, mert az országgyülésen erősen
vellicálták, hogy az «absentisták» vagyona az állam részére
elkoboztassék.</p>
<p>Kedvencz olvasmányait a franczia és angol forradalmakról pedig
mind elvitte magával a szolgabiró. Pálma mind kiszedte azokat a
kisebb könyvtárból. Volt ugyan az irószobai könyvtáron kívül, a
miben a modern művek álltak, még egy nagyszerű pompás könyvtár is a
kastélyban, nemcsak látványnak pompás, gyönyörű díszkötésű
foliánsaival, de valóban ritka, belbecsre értékes munkák tárháza.
Csak volna, a ki kikeresné közülök, a mi az unatkozónak a
kedélyállapotához a legjobban hozzáillik. – Ilyen is akadt. – Nem
kétkedünk rajta, hogy Cousin úr volt az a gyöngéd-figyelmű
házibarát, a ki egy napon odaescamotirozta a kis könyvtárba a
nagyból Schlüsseln von Suderburg ritka könyvét a német
parasztlázadásról, aztán meg Pistoriusnak Berlichingeni Götzről irt
művét s ezeket nagyhamar megtalálta a gróf. És azután egészen
beléjük veszett.</p>
<p>«Egészen azok a viszonyok, a mik akkor voltak, mondá Cousin
urnak, egy-egy nevezetes szakasznál, akkor is a «bocskor» volt a
jelvény, a mely alatt a parasztok harczoltak: hát itt nem minden
ember viseli-e ezt a symbolumot. Nem valóságos «Käsebruder»
szövetség-e ez itt? <span class="pagenum"><a name="Page_105" id=
"Page_105">-105-</a></span> Mind sajtot esznek. Így osztották fel a
földbirtokot a «Hungerbergnél», a «Bettelrainnál», mint most mi
nálunk. Hát a Hans Müller 12 artikulusa! Itt van mind a szemünk
előtt! szóról-szóra! – Még arra is rájött a gróf, hogy ennek a
Berlichingeni Götznek az arcza, termete tökéletes hasonmása –
Illavay Ferencznek, a hogy a Sartorius munkáját illustráló
rézmetszetekből kitünik. Ez az a parasztok élére állt vaskezű
nemes: izről-izre ugyanaz! Ezt beledisputálta magába a gróf s
Cousin úr segített őt e véleményében megerősíteni. A bocskoros
parasztok úgy hallgatnak Illavayra, mint a prófétájukra.</p>
<p>Azt a vasgyűrűt is Cousin úr praktizálta a gróf megszokott
sétautjába. A gróf tehát komolyan félt.</p>
<p>Azt gondolta, hogy már a nyakán van a «stauromachia».</p>
<p>Jól kifőzte a dolgot Cousin urral.</p>
<p>Egy napon a háznagy elutazott valamerre: csak a gróf tudta,
hová? A császári dandárparancsnokot kereste fel egy közel eső
városban, a kivel közölte azt a bizalmas titkot, hogy a gargói
várkastély ura igen szivesen elfogadna téli szállásra egy
detachirozott csapatot, ellátva azt minden szükségessel.</p>
<p>A dandárparancsnoknak épen semmi oka sem volt a rendes
hadcsapatai közül akármelyiket is magától elhagyni, a téli hadjárat
el volt határozva, neki előre kellett nyomulni, hanem azt mondta,
hogy ha olyan nagyon utolérte a grófot a vendéglátási vágy, más
szóval, ha a parasztjaitól olyan nagyon fél, meghívhatja a
kastélyba a morva határszélen portyázó szabad csapat vezérét; a ki
valószínüleg igen derék ember; – s ezzel aztán mind a hármukon
segítve lesz, a grófon is, a szabadcsapat vezérén is, meg a
generálison is, a ki legjobban fog rajta örülni, ha ezt a «derék
embert» távol tarthatja a testétől.</p>
<p>Cousin úr már a bevégzett ténynyel jött haza a várba. Megérkezik
a derék lovagias Orol Krivánszky szabadcsapatja Gargóra.
<span class="pagenum"><a name="Page_106" id=
"Page_106">-106-</a></span></p>
<p>Pálma grófné nagyon boszus volt, mikor ezt meghallotta.</p>
<p>Azért irta Illavaynak azt a levelet, hogy ne jöjjön addig
hozzájuk, míg ő nem fogja hívni.</p>
<p>A míg Illavay odajárt az unokaöcscsét visszavinni a végveszély
torkából, az alatt meg is érkezett a mentőcsapat, el is
helyezkedett részint a várkastélyban, részint a faluban. Lehetett a
számuk valami háromszáz.</p>
<p>Mikor Illavay visszatért, nem sokára hallá is hirüket a
környékbeli biráktól, a kik feljöttek hozzá panaszt tenni, hogy
micsoda garázda nép került most közéjük, ki tudja honnan keveredtek
ide? Hogy nem jó járatban vannak, az bizonyos. A mit a szemük
meglát, azt a kezük ott nem hagyja. Papot is hordanak magukkal, de
a mit az prédikál, azt nem jó meghallani emberi füleknek. Legjobban
meglehet velük akadva maga a gróf, mert a kastélyban olyan
dorbézolást visznek véghez, hogy nincsen az a kocsma.</p>
<p>Illavay szép csendesen összeszedte a bejelentett adatokat, hogy
megismerje, miféle természetű bajjal van dolga, s aztán épen olyan
csendesen megtette az intézkedéseket, hogy ezen a bajon segítsen,
mihelyt a beavatkozásra illetékes helyről fel lesz szólítva.</p>
<p>Egy reggel aztán kapott egy levelet Pálma grófnőtől.</p>
<p>«Jöjjön! És szabadítson meg bennünket – a barátainktól.»</p>
<p>Olyan rövid és kategorikus volt a felszólítás. Pálma grófnő nem
is kételkedett benne, hogy Illavay tökéletesen bír azzal a
hatalommal, hogy alkalmatlan hadcsapatokat egyik helyről a másikra
dislokáljon.</p>
<p>Illavayban volt annyi emberi rossz indulat, hogy előbb jót
nevetett magában ezen a dolgon. Az ember nincs csupa lépes-mézből.
Még a messiásokról is vannak olyan legendák, hogy azok is szerették
az olyan embereket feltréfálni, a kik maguk keresték maguknak a
bajt s ez valóban olyan eset volt. Temetvényi gróf maga hivta be a
kastélyába a «svornostot», a mitől, úgy mutatta, hogy fél. Most
aztán <span class="pagenum"><a name="Page_107" id=
"Page_107">-107-</a></span> szeretné a «fölvett talont
leskártolni». Így mondják azt a tarokjátékban. S ilyenkor bizony
minden ember nevet a játékoson, a ki «matadort» keresett, aztán
«Pub»-okat kapott. Erre mondhatná páter Kiripolszki, hogy «habeat
sibi!»</p>
<p>Ha megfogta őket magának, hát már most mulassa magát velük. –
Megbocsáthatjuk Illavaynak azt a kis gonoszkodó nevetést e tréfa
fölött; annyival inkább, hogy azért ő nem vette tréfára a dolgot,
hanem a mi tudományában állt, azt alkalmazásba illeszté: felhivatta
a környékbeli falvak előljáróit, értekezett velük, utasításokat
adott nekik, minden intézkedést megtett s másnap délre bejelenté
hivatalos látogatását a gargói várban. Nem is csinált belőle valami
különös nagy titkot, hogy Orol Krivánszky úrnak a szabad csapatját
szándéka van a maga járásából eltávolítani; a szomszéd járás
szolgabirója aztán adja tovább «per schub», aztán majd csak
kitolják a határra. Így szokás az. Van a szolgabirónak brachiuma
is: meglássuk, hogy mekkora?</p>
<p>Ha ő merte arra a szóra: «a szvornost sok», azt felelni: «én
több leszek!» hát már most váltsa be a szavát.</p>
<p>– No, barátom Soma, mondá Ferencz henyélő úröcscsének este,
mikor a másnapi úthoz készült, most van ám itt az alkalom
megmutatni az embernek, hogy milyen nagy a bátorsága a hazáért. Ön
mindig azt veti a szememre, hogy elhurczoltam önt a dicsőség
mezejéről; hát már most gyerünk vissza, én is megyek. Itt az
ellenség, a kit szét kell verni, még pedig egy bájos szép hölgynek
a megszabadításával összekötve, a kinek a szemeláttára fogjuk
elkövetni lovagi hőstetteinket. De hát én tartok tőle, hogy majd én
magam, mint afféle civilista, nem imponálok eléggé az ellenséges
hadfiaknak; azért nagyon jól esnék a kezemre, ha ön is velem jönne
vitéz bajtársával együtt. Ha önök ebben a zsinóros ruhában,
kardosan, veres sipkásan felvonulnak velem, az ellenségnek mindjárt
nagyobb respektusa támad. <span class="pagenum"><a name="Page_108"
id="Page_108">-108-</a></span></p>
<p>Lehet, hogy ez is csak gonoszkodás volt Ferencztől, de az is
feltehető róla, hogy komolyan gondolt arra, hogy unokaöcscsében a
férfiasság önérzetét fölébreszsze, olyan alkalommal, a hol ha lesz
is egy kis komoly tusa, azért mégis csak nagyobb lesz abban a
lárma, mint az életveszedelem. Talán még az is lehető lesz, hogy
ilyen bevezetés után, egy olyan eszményi alakkal való találkozás,
mint a lovagkaland megszabadítandó hősnője, az ifju ember egész
lelkületére megnemesítő fordulatot fog képezni.</p>
<p>Ő tehát a tréfás indítványban valami komolyat is
gondolhatott.</p>
<p>Soma úrfi pedig azt egészen komolyan fogadta. A járó-kelő
parasztoktól (a tót szeret dicsekedni) megtudott annyit, hogy az
atyafiak készülnek erősen megrakni a betolakodókat, csak azt
várják, hogy a szolgabiró közéjük menjen, s megjelenésével
törvényesítse önvédelmüket. Olyan csata lesz, a melyikben az
ellenség fog szaladni. Itt még vissza lehet szerezni az elvesztett
hősi hírnevet. – Koczur barátunknak egész napestig töltényeket
kellett csinálni a pisztolyokba. Soma úrfi tömérdek szwornosztot
meg akar lőni. Aztán a kardot kellett segítenie kiköszörülni. Meg a
vívóleczkét is végig kellett próbálnia az úrfival, neki
természetesen plastron nélkül. Alig akart lefeküdni a Soma úrfi,
olyan verekedő kedve támadt egyszerre. Hanem Koczurnak volt annyi
essze, hogy lefekvéskor reszelt tormát kötött a saját talpára,
mitől reggelre olyan hólyag támadt a lábán, hogy nem huzhatott rá
csizmát. Ez nagyot lohasztott Soma úrfinak a harczi tüzén. Koczur
nélkül nem érezte magát egy egész embernek. Miért kellett már neki
épen most megsántulni. Haragjában jól végig kardlapozta a hű
bajtárst ott az ágyban.</p>
<p>Azután nagyon meg volt akadva a harczi toilettel. Nagy baj volt,
hogy a piros zsinóros attilát nem lehetett a köpönyeg fölé
fölvenni. A szürke köpönyeg nem imponál annyira a népnek. Ellenben
a piros sipka megteszi: az már <span class="pagenum"><a name=
"Page_109" id="Page_109">-109-</a></span> akkor nagy respectust
szerzett magának. Ő ugyan ezt nem a III-ik zászlóaljnál kapta,
hanem még huszár korából maradt nála. Elindulás előtt elkezdett
alkudozni a nagybátyjával:</p>
<p>– Hallja maga: én nem ülök maga mellé a szánkóba. Én lóháton
akarok fölvonulni. A huszár imponál a népnek.</p>
<p>– Jó lesz biz az.</p>
<p>– Hát maga nem hoz magával kardot?</p>
<p>– Minek? Hiszen nem megyünk ma megyegyülésre.</p>
<p>– Hátha verekedni kell?</p>
<p>– Majd kérek kölcsön az ellenségtől.</p>
<p>– Maga mindig csak bolondozik. Hát még ki jön velünk?</p>
<p>– A János.</p>
<p>– Ez az egy szál hajdu? Aztán mi hárman támadjuk meg az egész
tábort? Tréfál maga. Bizonyosan előre küldte már a fegyveres népet.
Csak volt annyi esze.</p>
<p>Akkor aztán tartott Illavaynak praktikus előadást, hogy mikép
kell a haditervet megcsinálni; ő ezt már mind tudja hosszú
tapasztalásból. Illavay megköszönte neki, s igérte, hogy majd
hasznát veszi a jó utasításnak.</p>
<p>Soma úrfinak előhozták a lovát, mire aztán ő büszkén előre
nyargalt s mindig messze megelőzte az utána csilingelő szánt. Ez
addig tartott, a míg a gargói határt el nem érték.</p>
<p>Itt a sűrű erdő közé mélyedt az út s abban nem tudhatja az
ember, hogy mi lakik? Itt kezdett Soma barátunk csendesebben
léptetni s aztán a szánkó mellett tartotta magát, s nagyon
nézegetett jobbra-balra.</p>
<p>– Ferencz bácsi!</p>
<p>(Jaj, mikor már a katona azt kezdi mondani, hogy «bácsi!»)</p>
<p>– Gondoskodott-e arról Ferencz bácsi, hogy ezeket a mellékutakat
egy-egy figyelő hadcsapat tartsa megszállva? Nehogy az ellenség a
hátunkba kerülhessen: s elvághassa a visszavonulási utat?
<span class="pagenum"><a name="Page_110" id=
"Page_110">-110-</a></span></p>
<p>– Gondoskodtam róla öcsém.</p>
<p>Arra aztán elkezdett dalolni. Azt is megbánta nagy hamar; mert
az erdő viszhangos volt, s valami félelmes érzés az, mikor az ember
a saját hangját megtízszerezve hallja visszatérni.</p>
<p>– Ferencz bácsi!</p>
<p>(A Gargó vár ormai kezdtek már az erdős hegyhát fölött
kiemelkedni.)</p>
<p>– Én azt gondolom, hogy még sem jó lesz nekem ezt a veres sipkát
a fejemen föntartani, mert erről az ellenség messziről meglátja,
hogy hol van a táborkar? Nem volna-e jobb, ha a maga süvegét
feltenném: magának van kalapja is.</p>
<p>– Osztom a nézetét, szólt Illavay, s azzal a kalaptokból kivevé
a karimást, a fehér báránybőr süveget odaadta Somának, maga meg
feltette a kalapot.</p>
<p>Egyszer aztán a hegyi patakhoz értek, mely már Gargó vár alól
jön s négykerekű malmot hajt. A malom előtt nagy csoport paraszt
állt, vasvillákkal, hosszú nyelű baltákkal és egyenesre ütött
kaszákkal; fahid vezetett át a patakon.</p>
<p>Ezen a hidon Soma úrfi lova sehogy sem akart átmennni.</p>
<p>– No mi baj? kérdé Illavay, a szánból visszafordulva.</p>
<p>– Nem akar ez a ló a hidra rámenni.</p>
<p>– Dehogy nem akar! Jámbor állat az; csak csettentsen neki a
nyelvével. Vágjon a fejére, ha visszahőköl.</p>
<p>De a ló csak nem akart sehogy sem a hidra menni.</p>
<p>– No megálljon, majd átvezetem én, mondá végre Ferencz, s
kiugorva a szánból, segítségére sietett a szerencsétlen
hőslovagnak; alig fogta meg a ló zabláját, az mindjárt szelid lett,
mint a bárány s hagyta magát vezettetni, jókedvün prüszkölve. Nem
is a ló volt az, a ki a hidtól félt, hanem a lovas. <span class=
"pagenum"><a name="Page_111" id="Page_111">-111-</a></span></p>
<p>Most már nem Ferenczbácsizott többet: kifakadt egész
haraggal.</p>
<p>– Hallja az úr! Engem nem tesz bolonddá! Látom az egész
plánumát. Csak azért hozott ide, hogy felkonczoltasson a dühös
parasztokkal! Ilyen riha néppel egy Opatovszky nem harczol. Ágyúk
ellen igen, de vasvillák ellen nem megyek!</p>
<p>Azzal leugrott a lováról s markába kapva a kardját, hogy
keresztül ne bukjék benne, neki iramodott a sűrű erdőnek, a hol
legnagyobb volt a bozót: – hasztalanul kiabált utána Illavay, hogy
ne féljen semmit: ezek a mi saját embereink! – Nem hitt neki, nem
is hallgatott rá: lóval sem lehetett volna utolérni, úgy
elpályázott a cziherbe. Illavaynak nem volt mit tenni, mint a
gazdátlan lovat kantárnál fogva vezetni a malomig, s ott rábizni a
molnárra, hogy ha megkerül valahonnan az úrfi, ültesse fel rá s
aztán vezettesse Gargóvárra.</p>
<p>Szégyenlette a dolgot a parasztok előtt.</p>
<p>Azok mind az ő derék tótjai voltak, többnyire katonaviselt
ember, azokkal rövid haditanácsot tartott s felosztva közöttük a
teendőket, maga előre indult a szánnal: a népcsapatnak csak később
kellett utána indulni.</p>
<p>Mikor a helység közelébe ért, egy szénégető putri mellől feléje
szaladt nagy lelkendezve egy némber alak. Ismerte jól. A falu
némája volt. A rongyos leány egy levelet dobott a kocsijába s aztán
tartotta a tenyerét a garasért. Az járt neki, ha útban találhatta a
szolgabirót.</p>
<p>Illavay felbontá a levelet, abban latin nyelvben az volt röviden
megirva, hogy őrizkedjék felmenni a várba: mert Orol Krivánszky
czimborái elhatározták, hogy megölik, ha közéjök mer lépni. Az irás
szándékosan el volt változtatva.</p>
<p>A levéliró nagyon ügyesen vélte elrendezni a dolgát, a mikor
levélvivőnek a néma koldusleányt választotta ki: nem is képzelte,
hogy a szolgabiró még a némát is ki tudja vallatni, s hogy az a két
kezével, a szemeivel úgy le tudja <span class="pagenum"><a name=
"Page_112" id="Page_112">-112-</a></span> őt irni, mintha beszélne,
s a néma beszédéből rájön a szolgabiró, hogy ezen anonymus jóbarát
nem más, mint a gróf háznagya.</p>
<p>Most már egygyel többet tudott Illavay. Azt, hogy Cousin úr keze
is benne van ebben a tréfában.</p>
<p>Abból aztán következtetett egyébre is.</p>
<p>A néma kapott ezuttal egy huszast. Ferencznek pedig eszeágában
sem volt, hogy visszatérjen a vett intésre; hanem inkább levétette
a csörgőket a lovairól, hogy előre ne hallják a közeledtét, mikor a
faluba behajtat.</p>
<p>A kocsma és a templom közötti téren nagy sokadalom volt. Ott egy
rögtönzött szószéken, a minőt Úrnapján szoktak használni, prédikált
valaki az összegyült népnek. Reverendás úr volt; de az a reverenda
nem az ő hórihorgas termetére volt szabva: bokáig sem ért neki, s a
kéz csuklói csülökig ki voltak belőle: az ábrázatjával pedig
beülhetett volna bátran a viaszkkabinetbe, a hol a hirhedett
rablógyilkosokat mutogatják, senki sem kérdezte volna tőle, hát az
úr hogy került ide? Az a prédikáczió is valami gyönyörű keveréke
volt az istenes mondásoknak s a lázító szitkozódásoknak; hosszú
nagy karjait roppant tenyereivel hol kiterjeszté, mintha a földet
osztaná ki, hol az égre dobálta fel, nagyokat ütött az öklével a
mellére, hogy csak úgy döngött s a két tenyerével a pulpitusra,
hogy csak úgy recsegett. A textus az volt, hogy ki kell irtani a
magyarokat a világból.</p>
<p>A mint azonban a papforma ember onnan a kathedráról meglátta a
szolgabirót a szánkóval közeledni, egyszerre a szó közepén
megváltozott a textus, hang és gesticulatio; lett belőle jámbor
tanácsadás, hogy kerülni kell a részegséget és dobzódást, de
különösen a káromkodást, s mikor a szolgabiró közelebb ért, akkor
egész alázatosan beneventálá az uraságot, félbeszakítva a sermot:
«bonum mane præcor domine perillustrissime».</p>
<p>Illavay leszállt és odament hozzá közel, hogy szemébe nézhessen.
Gyanus pofa volt ez előtte. <span class="pagenum"><a name=
"Page_113" id="Page_113">-113-</a></span></p>
<p>A prédikáló onnan a szószékből nyájasan nyujtá nagy izmos
tenyerét Illavaynak kézszorításra, s megmondá a nevét: «Baranecz
Mathusalem, legalázatosabb szolgája».</p>
<p>Illavay észrevette, hogy ez most azt akarja kipróbálni, hogy
vajjon kiállja-e a kezének a szorítását? Egy darabig hagyta neki,
akkor aztán visszaszorította neki a kezét úgy, hogy az csak úgy
emelgette egyik lábát a másik után a kurta reveranda alul. Hanem
mosolygott pulykavörössé lett arczczal.</p>
<p>– No csak folytassa páter a szent beszédet tovább. Majd ebédnél
találkozunk odafenn a kastélyban.</p>
<p>A mint a szolgabiró odább ment, Baranecz Mathusalem még
dühösebben rágyujtott a lázításra, a szónoklatba lassankint a nép
szava is belevegyült. Csupa férfi gyülekezet volt, mind tótok,
némelyik fegyverrel, mások csak dorongokkal ellátva; hogy idegenek
is vannak közöttük, azt csak a különböző fövegek gyaníttaták; a
gargóiak mind széles karimájú gomba forma kalapot viselnek, a
jövevények hegyes, karimátlan, felgyűrt szélüt, meg mindenfélét az
ethnographiai kiállításból. A szónoklat vége az általános
népriadalban veszett el, a melyből az hangzott ki leginkább: «üssük
a szolgabirót!» Baranecz Mathusalem szónoklatának tökéletes sikere
volt ma. A gargóvidéki, mely eddig nagyon hidegen viselte magát az
ő szabadcsapatja iránt, ma egészen megtért; összeölelkezett a
szuronyok bajnokaival, utoljára vállára emelte a népszónokot, úgy
vitte fel nagy lármával a várudvarba.</p>
<p>No gyönyörű képet mutatott most az a várudvar! Mikor Illavay
behajtatott a szánjával, a lovai majd elragadták, úgy megijedtek. A
szép szökőkútból vágó-hid volt rendezve, azon konczoltak fel épen
egy szép nagy dámvadat, s a hajdani puskaporos torony bejárása
előtt pörköltek egy óriási vadkant. A szép tágas köröndből pedig, a
hol máskor művészek szoktak hangversenyezni, valami részeg társaság
nótája hangzott ki, a nyitott ajtón dült ki a pipafüst, az udvarra
nyiló emeleti ablakokból feltett kalapokkal <span class=
"pagenum"><a name="Page_114" id="Page_114">-114-</a></span>
könyököltek ki marczona-pofájú alakok, s az egyik ablaktól a
másikig áthúzott kötelen száradt mindenféle gúnya, a mit nagy
visszaélés volna fehérneműnek nevezni. Az udvar közepén pedig volt
egy nagy veres tócsa: vértengernek nevezhetné az ember, ha veres
bor nem volna; egy szétdült hordó tartalma ömlött ott szét, s abban
feküdt hanyatt egy ember: halottnak nevezhetné az ember, ha részeg
nem volna: az úgy látszik, hogy ki akarta inni a bortavat s
belebukott a vállalatba.</p>
<p>Ez az udvar; hát még odabenn a kastélyban mi lehet?</p>
<p>Illavay megmondta a hajdujának, hogy forduljon vissza a
szánkójával s szállásolja be a kasznárhoz. Maga egyedül felment a
főlépcsőn, s egyenesen a gróf lakosztálya felé tartott.</p>
<p>Szembe jött rá mr. Cousin. «Jó» ismerősök voltak már.</p>
<p>– Odabenn van a gróf?</p>
<p>– Nem lehet vele beszélni. Ajtatosságát végzi.</p>
<p>– Hát a grófnő?</p>
<p>– Azzal sem lehet. A toilettjét végzi.</p>
<p>– Hát önnel lehet beszélni mr. Cousin?</p>
<p>– Szolgálatjára állok.</p>
<p>– Ki mondta azt «önnek», hogy engem meg akarnak ölni, ha ebbe a
házba belépek?</p>
<p>– Nekem? szólt mr. Cousin. S szétnézegetett, mintha azt keresné,
hogy kihez beszélnek itt?</p>
<p>– Igen. A mit ön ebben a levélben irt hozzám.</p>
<p>– Én irtam? levelet?</p>
<p>– Igen. A küldöncze megmondta.</p>
<p>– Hiszen az néma.</p>
<p>Elszólta magát. Arra aztán jó képet kellett csinálni a
tréfához.</p>
<p>– No hát én irtam.</p>
<p>– Köszönöm. Én hát szeretném megismerni azt az urat, a ki engem
meg akar ölni, kérem, vezessen oda hozzá. <span class=
"pagenum"><a name="Page_115" id="Page_115">-115-</a></span></p>
<p>– Csakhogy az nagyon nagy úr, szólt gúnyos mosolylyal mr.
Cousin. Ha meg akarja ön ismerni, sziveskedjék velem ide a folyosó
ablakához lépni.</p>
<p>A corridor szélső ablakából el lehetett látni a piaczra és a
fasoros útra, a melyen a néptömeg vonult fel a vár felé, kaszákat,
vasvillákat emelve magasra, s közepén a népszónokot hozva
embervállon.</p>
<p>– Ez az az úr! szólt meghajtva magát a háznagy. Hallhatja ön,
mit kiáltanak: «halál a szolgabiróra!» ha kivánja ön, felhuzathatom
előttük a vonóhidat.</p>
<p>– Nagy kár lenne, csak hadd jöjjenek be. Láttam én már ilyen
szindarabot.</p>
<p>A közeledő lármára megnyilt egy ajtó a folyosón s kilépett rajta
egy délczeg magas férfi; kék uhlánus dolmányban, veres
plüsgallérral és hajtókákkal, oldalán hatalmas széles kard;
napbarnított arcz volt, keselyü orral, s ajkai fölött hatalmas
lengyel bajuszszal; a mi nincs kipödörve, hanem torzomborzul előre
bodorítva. Kemény, sarkantyúpengős léptekkel közeledett a két
beszélgető felé s úgy tett, mintha Illavayt meg sem látná.</p>
<p>– Odabenn a gróf?</p>
<p>– Igen. Ájtatosságát végzi.</p>
<p>– Na majd segítek neki benne. Hát a grófnő?</p>
<p>– Toilettjét végzi.</p>
<p>– No majd segítek neki benne.</p>
<p>«Ez nem osztrák katonatiszt» mondá magában Illavay. «Azok
híresek az udvariasságukról». S elébe lépett a kardos úrnak.</p>
<p>– Én Illavay Ferencz főszolgabiró vagyok.</p>
<p>– Nagyon örülök. Én pedig cs. kir. őrnagy vagyok és szabad
csapatvezér: Orol Krivánszky.</p>
<p>– Ez igen szép harczi melléknév. «Kriváni Sas!» hanem én
szeretném őrnagy úrnak azt a nevét is tudni, a mely a katonai
schematismusba be van irva.</p>
<p>– Uram!</p>
<p>– Szükségem van erre a névre, mert nekem tudósítást <span class=
"pagenum"><a name="Page_116" id="Page_116">-116-</a></span> kell
küldenem a főparancsnokhoz a járásomban történtek felől,
hivatalosan.</p>
<p>Orol Krivánszky e szóra a kard markolatára csapott, s egy lépést
tett Illavay felé; – hanem aztán csak maradt a szemforgatásnál.
Sipkája ernyőjét még mélyebben rántotta a szemére, s azzal
megfordult a sarkán s berontott a gróf lakosztályába vezető
ajtón.</p>
<p>Nem ette meg Illavayt, a hogy Cousin úr várta.</p>
<p>– Már most arra kérem, Cousin úr, hogy a mai ebédet rendelje
déli tizenkét órára, s azt tudassa a gróffal is. Mert ezeknek az
uraknak igen sürgetős útjok lesz. Még ma elmennek innen.</p>
<p>– Nem hallottam, hogy készülnének.</p>
<p>– Higyje el nekem. Különben étlen fognak odább menni, a mi
megint nem az én gondom.</p>
<p>Cousin úrnak voltak okai, hogy mindent elhigyjen, a mit ez az
ember beszél; még a legvalószinütlenebbet is. Meghajolt a jó tanács
előtt s sietett a konyhamestert felkeresni.</p>
<p>Illavay pedig ezalatt átballagott a nagy étterembe, mely nagy
vadászatok alkalmával egész vendégsereget birt befogadni.</p>
<p>Ez egy szöglet-terem volt, a miből egy kiugró rondella nézett ki
az udvarra. E rondellából egész a piaczig és a falu végeig le
lehetett látni, mint egy madártávlatból.</p>
<p>Középen egy hosszú asztal volt megterítve, rendesen több
személyre, mint a hány volt a hivatalos vendég.</p>
<p>Illavay onnan a rondellából nézte, mikor megérkezett a
fellázított néptömeg a vár-udvarra. Azok is meglátták őt ott állani
s hatalmas «zabije!» kiáltásokat küldtek fel hozzá, a mi körülbelül
annyit tesz, hogy «üsd!» A várban levő primipilusok, tiszti
egyenruhákban siettek le a nép elé s összecsókolóztak, ölelkeztek
vele s hangoztatták annak jelkiáltásait s azután feljöttek az
étterembe s ugyanazok az emberek nyájas mosolygásokkal siettek
Illavayval <span class="pagenum"><a name="Page_117" id=
"Page_117">-117-</a></span> kezet szorítani s megkérdezni tőle,
hogy mint szolgál az egészsége.</p>
<p>Illavay az első ránézésre megtudott annyit, hogy ezek nem
császári tisztek. Először is a hány, annyiféle egyenruha,
szinpadias rendkívüliségekkel kitünővé téve, mintha egy vándor
komédiás trup ruhatárát rabolták volna ki. Azután ezek az
ábrázatok. Ez a társalgási modor! Ha ezek katonatisztek, hát csak
olyanok, a kiket egyenkint mind «infam cassirt» etiquettel
bocsátottak a világba. – Mikor aztán beszédbe eredt velük
(mindegyiknek olyan czifra neve volt, a milyet ember soha sem
viselt), ekkor rájött, hogy ezek nem is igazi tótok. A hány,
annyiféle tájszólással beszélt. A társalgási modorukból, sunynyogó
félreszólásaikból, durva ötleteikből, miket nem vettek egymástól
sértésnek, elvégre arról is meggyőződött, hogy ezek nem is a
szwornoszt tagjai. – Ez nem a politikai fanatizmus rottája, ez még
annál is rosszabb banda. Mind olyan ember, a kinek ha a szemébe
néznek, a szeme jobbra-balra tánczol. – És gyávák, mint bizonyos
osztálya szokott lenni az embereknek. – A legvitézebb szószátyár
közöttük a pap, a ki Baranecz Mathusalemnek nevezi magát.</p>
<p>Abban mindnyájan megegyeztek, hogy az ebéd felhozataláig minél
nagyobb mennyiségű szilvoriumot és fehér czipót fogyaszszanak el s
nyugtalanul várták az ebédet, a mi pedig különben is korábbra volt
téve a szokottnál. Illavay azt is tudta már, hogy az ő jelenléte az
oka annak a kéjelmetlen fészkelődésnek.</p>
<p>A második csengetés jelenté, hogy fel van tálalva az ebéd. Az
inasok széttárták a szárnyajtókat; a mellékszobából előléptek a
főfő uraságok: a gróf fekete frakkban, fehér nyakravalóval, karján
Pálma grófnő, egészen feketében. Az a komorság valami sérelemérzet,
a mi nem tud magának elégtételt szerezni, tekintetét még hidegebbé
tette, mint egyébkor. Szemeit fel sem ütve, senkit nem üdvözölve,
jött atyja karján, mint egy szép fantom. Mögöttük az Orol
Krivánszky. <span class="pagenum"><a name="Page_118" id=
"Page_118">-118-</a></span></p>
<p>Hanem a mint Illavay mellett elhaladt Pálma, felveté a szemeit.
Véletlen volt-e az? Sympathikus sejtelem? Vagy bizonyos volt
felőle, hogy itt kell őt találnia ma, a tegnapi levél után? S e
tekintet alatt úgy fellángolt azokban a kitalálhatlan szinű
szemekben; a piros ajkak vonaglottak, az alabástromarcz mosolygott.
Heves mozdulattal nyujtá kezét Illavay felé s úgy megszorítá annak
a kezét, hogy egész tündéralakja reszketett belé. Azután
odamutatott a gróf balján levő első székre, a mire pedig már
megszokás szerint Mathusalem úr akart leereszkedni. A gróf sápadt
volt és az arcza mint egy epileptikusé, ideges rángatózásokkal
árulá el lelke szorongattatásait. – Illavay el tudta azokat
képzelni. A büszke Temetvényi megalázva érezte magát, megszállva,
insultálva, fenyegetve saját kastélyában, – és még hozzá a saját
cselszövényéből. Rettegett a következő pillanattól. Sejtette, hogy
ezt az Illavayt a leánya idézte ide. De hát mit tehet ez egy maga
annyi goromba ember ellen, a kik minden társadalmi szabályon
túltették már magukat s a kik csak addig nem harapnak, a míg az
ember czirógatja őket. Mi fog történni most, mikor egy olyan ember
került a társaságba, a ki nem türelmes? Azt is hírül hozták már
neki, hogy a nép fel van lázadva az urak ellen; csak a fegyveres
erő jelenléte gátolja, hogy be nem tör a kastélyba: legelőször is a
szolgabirót agyonverni. A gróf válogathatott benne, hogy melyiktől
féljen inkább: a lázadóktól-e, vagy a védelmezőktől; – vagy ettől a
megtestesűlt Berlichingeni Götztől itt az oldalán?</p>
<p>Az apa és leánya az asztalfőn ültek egymás mellett; a grófnő
jobbján az Orol Krivánszky; e szerint Illavayval szemközt. Látszott
rajta, hogy nagyon kéjelmetlenül érzi magát Illavay tekintete
alatt; mindenféle grimászokat csinált a képével, a félszemét
hunyorgatta, a pofáját felfújta, a homlokát leránczolá s beszéd
közben a száját különösen iparkodott szokatlan kifejezésre
idomítani.</p>
<p>(«Hasztalan fintorgatod a pofádat; mondá magában <span class=
"pagenum"><a name="Page_119" id="Page_119">-119-</a></span>
Illavay, azért mégis rád ismerek én. A nevedre is rátaláltam már,
de nem a katonai schematismusban.»)</p>
<p>A többi urak is mind galvanizálva érzék magukat, ha Illavay
valamelyiket szemügyre vette.</p>
<p>Orol Krivánszky németül és francziául társalgott a grófnővel.
Illavay megjegyezte, hogy a németje plattdeutsch zamatú, a
francziája pedig auvergnat-izű. Bókokat is mondott a vezér a
herczegnőnek; de azok meg olyanok voltak, a minőkkel a matrózok
mulattatják a hamburgi csapszékben a – herczegasszonyaikat.
Pálmának tűrnie kellett azokat. Az egyenruha mindent jóvá tesz.
Mikor pedig egy végrehajtott hőstettet adott elő a vezér, a grófnő
mulattatására, olyankor (nem is számítva a rossz fantasiát) olyan
genrebe csapongott át az ékesen szólása, a mit közönségesen
akasztófahumornak neveznek s ilyenkor aztán, daczára a torzonborz
bajusznak, egy sajátszerű vigyorgás lepte meg az ajkait, a mi épen
visszataszító volt.</p>
<p>A grófnő szemei pedig az alatt folyvást Illavay arczát nézték.
Mintha vonásról-vonásra tanulmányozni akarná azt. Valami csodálatos
nyugalom ült annak minden vonásán; az több volt, mint bátorság: az
megvetés volt. Sámsonnak a szamárállkapocsra sem volt szüksége,
hogy szétverje filiszteusait, a szemeivel elsepri őket.</p>
<p>Hogy Illavay a mellette ülő házi gazdához az egész asztal fölött
egy szót sem szólt, az meg azt jelezte, hogy boszankodik rá, és
méltán.</p>
<p>A vendégsereg ez alatt oly mohón tömte magába az ételt, mint a
kik attól tartanak, hogy minden perczben félbeszakíthatja valami az
ebédet.</p>
<p>A lárma pedig egyre növekedett odakünn az udvaron; a gróf
könyörgő aggodalommal nézegetett Orol Krivánszky felé.</p>
<p>A bramarbas elérté a szánalomra méltó áhítozást. Kapott az
alkalmon, hogy nagyszerű legyen.</p>
<p>– Ugyan, háznagy úr, mit kiabálnak odalenn a parasztok? szólt az
asztal végén ülő Cousin úrhoz. <span class="pagenum"><a name=
"Page_120" id="Page_120">-120-</a></span></p>
<p>Az nem látta czélszerűnel fennhangon felelni; hanem odament hozá
s a fülébe súgta a választ. A szavakat nem lehetett hallani, hanem
láthatta, a ki figyelt rá, hogy Cousin úr a vezér füléhez tartott
tenyerének mutató ujjával egyszer a gróf felé, másszor meg a
hüvelykujja mozdulatával Illavay felé mutat.</p>
<p>Orol Krivánszky egész applombbal kelt föl a helyéről, a
rondellába lépett és felnyitá annak szárnyablakait.</p>
<p>– Emberek! Derék emberek! Szvatopluk ivadékai! Hallgassatok rám!
A ti földes uratok derék, jó ember, a ki minden kivánságtokat
teljesíteni fogja. Azért kiáltsátok neki, hogy «vivát!» Vivát a
gróf úr! háromszor. – Tetszik hallani! Most már vivátra fordult a
kiabálás! – Szólt visszafordulva a társasághoz a vezér. (Az ugyan
most is csak olyan lárma volt, mint az előtt, rá lehetett fogni
akármit.) Orol Krivánszky újra szólt a sokasághoz.</p>
<p>– A szolgabiró urat is hagyjátok békével, ő nem jött ide most
portiót behajtani, sem fiaitokat katonának elhurczolni s nem sokára
el fog távozni: engedjétek utazni békével! (A nép azért csak bizony
kiabált.)</p>
<p>Pálma elégületlen tekintettel nézett Illavayra. Hát az engedi
magát védelmeztetni? Elfogadja az oltalmat attól az embertől, a
kiről ő azt írta neki, hogy szabadítsa meg tőle?</p>
<p>Orol Krivánszky magas protektori ábrázattal tért vissza az
asztalhoz; mikor leült a székre a feketekávéhoz, azt mondá neki
Illavay csendesen:</p>
<p>– De hát honnan tudja ön, hogy én miért jöttem ide s meddig
maradok itt?</p>
<p>– Nos? Hát a népnek csak kell valamit mondani.</p>
<p>– Igazat.</p>
<p>– S mi volna ez az igaz?</p>
<p>– Az, hogy én vizsgálatot tenni jöttem ide azon panaszok miatt,
a miket előttem ön és társai ellen emeltek, s akkor fogok innen
elmenni, a mikor önök e vidéket elhagyták. <span class=
"pagenum"><a name="Page_121" id="Page_121">-121-</a></span></p>
<p>Orol Krivánszky a kard markolatára ütött; ő és társai mind
odavitték magukkal a kardot az ebédhez, katonatiszti szokás
ellenére.</p>
<p>– Ön biráskodni akar a katonák fölött, hahaha!</p>
<p>– Nem úgy. Én vizsgálatot teszek. Annak az alapján a földesúr,
mint a nép kegyura, beterjeszti a panaszát a hadparancsnokhoz
Pozsonyba; az előtt azután megjelenünk ön is, én is, s elmondjuk, a
mit egymás felől tudunk.</p>
<p>A vezér mind a két könyökét feltette az asztalra, s olyanformán
hányta fel a fejét, mint a ki ahhoz van szokva, hogy a haja a
szemébe lóg.</p>
<p>– Hát próbáljon ön ilyen vizsgálatot megejteni.</p>
<p>– Az mindjárt meglesz. A gróf kegyes engedelmével.</p>
<p>Illavay felkelt s most már ő lépett ki a rondella ablakába. Nem
is erőltette meg a hangját.</p>
<p>– A birák jöjjenek fel a palotába; a többiek pedig legyenek
csendesen.</p>
<p>A külső lárma egyszerre elnémult. Melyik hát a nagyobb hatalom,
az-e, mely a tengert felháborítja, vagy a melyik lecsendesíti?</p>
<p>A gróf azt súgta Pálmának, hogy jó lesz neki most innen
eltávozni. A grófnő szemei Illavay arczától kérdezősködtek.</p>
<p>Orol Krivánszky azonban vette észre a szándékot s vakmerő
bizalmaskodással ragadá meg szomszédnője kezét.</p>
<p>– Én kérem a grófnőt, hogy maradjon itt és legyen tanuja annak,
hogy ez az úr milyen hiábavalóságokért fárasztotta ide magát. Csupa
tréfa lesz az. Hát mit? A vitézeim egy pár ludat, pulykát, gazdájuk
előleges megkérdezése nélkül, boldogabb jobblétre szállítottak. Én
kifizetem a bevallott kárt készpénzzel s ezzel készen vagyunk.</p>
<p>De nem pulykákról és ludakról szólt a panasz csupán, hanem
arról, hogy a gargóvidéki leányok és menyecskék igen szépek s a
férjek és vőlegények féltékenyek a becsületükre. <span class=
"pagenum"><a name="Page_122" id="Page_122">-122-</a></span> Azt
pedig a szabad-csapatárok nem igen veszik tekintetbe. Orol
Krivánszky számított rá, hogy az ilyen fajtájú panaszt nem fogják
elmondani Pálma grófnő jelenlétében, vagy ha hozzákezdenek, hát a
gróf az első esetnél kikergeti a parasztokat a teremből. Azért
marasztá ott a grófnőt.</p>
<p>Pálma pedig maga is ott akart maradni. Valami varázs volt ő rá
nézve ebben a küzdelemben; a mit meg mer indítani egy ember tíz
ellen, száz ellen, puszta kézzel, a míg azok mind tele vannak
fegyverrel. S ő hitte azt, hogy annak sikerülni kell.</p>
<p>Néhány percz mulva beállított a terembe a parasztküldöttség,
három öreg ember; de mind szálas, óriás alakok, széles kalapjaikat
becsülettudóan két kézre fogták s megálltak egymás sorjában az ajtó
mögött.</p>
<p>Orol Krivánszky konfidenter kiáltott eléjük:</p>
<p>– No hát, édes atyámfiai, mondjátok el, hány kacsát, hány libát
sikkasztottak el tőletek a vitézeim? Megtérítem az árát.</p>
<p>– Ha csak kacsáról, libáról volna a szó, válaszolt az egyik
öreg.</p>
<p>– Nos hát birkát, malaczot is vittek el? Ej a gonosztevők! Mért
nem jelentették fel nekem?</p>
<p>Most már kettő is felelt rá.</p>
<p>– Nem birkáról, nem malaczról panaszolunk itt! No hisz ugyan jó
helyre jöttünk volna panaszolni!</p>
<p>– Hát mit bántottak még egyebet? Kérdé Orol, azzal a fertelmes
vigyorgással szájszegletén, s gonoszul tekintve Pálma arczára.</p>
<p>Ekkor megszólalt Illavay.</p>
<p>– «Veszpilló!»</p>
<p>E szóra előlépett a harmadik öreg, vállaira omló ezüst fehér
hajjal, a szokott népviselet darócz-czondrájában, derekán
bőrtüszővel, lábain bocskorral, tenyerei kérgesek a munkától, arcza
barna, mint a kordován és a szakálltarlótól borostás. <span class=
"pagenum"><a name="Page_123" id="Page_123">-123-</a></span></p>
<p>– Loquatur Veszpilló, mondá Illavay latinul.</p>
<p>És erre elkezdett a czondrás vén paraszt a legtisztább
válogatott latin nyelven beszélni, a hogy csak Cicero beszélt és
Tacitus irt valaha. A gróf, ki maga is nagy tanulmányozója volt a
római klasszikusoknak, eleinte a bámulattól volt meglepetve, hol
veszi magát ily magas fokú műveltség egy közönséges parasztnál, a
kinek a hivatala Veszpilló, sirásó? Később aztán elszörnyeszté a
stylgyakorlat tartalma: vérlázító gonosztettek, merényletek
lánczolata, a miket fényes nappal és sötét éjjel elkövettek az ő
meghívott barátai: oly undok meggyalázásai az emberi jobb
érzéseknek, hogy azoknak hallatára aggódva nézett a gróf leányára:
nem sérti-e halálra annak a lelkét e szavak hallása; bárha nem
értett nyelven hallgatja is azokat végig.</p>
<p>A sirásó szép concis tropusokban és periodusokban adá elő a
felpanaszolt sérelmeket; nem vétett sem az ornata syntaxis, sem a
prosodia ellen s mikor elvégezte szónoklatát, visszalépett társai
közé.</p>
<p>– Mit tetszik ehhez szólni? kérdé Illavay átellenesét.</p>
<p>– Ejh, én nem tudok diákul! Kiálta az fel hevesen.</p>
<p>– De a tisztelendő úr csak tud?</p>
<p>Az oldalán ülő reverendás igazán megharagudott ez
interpellátióért.</p>
<p>– Tudok! De nem ilyen stylus culinarison, mint ez a paraszt.</p>
<p>– Stylus culinaris (dörmögé hüledezve a gróf) nec Seneca
eloquentius. (Seneca sem szólt ékesebben.)</p>
<p>A pap se tudott deákul. Furcsa pap lehetett.</p>
<p>– No majd megértik ezt a haditörvényszék előtt, szólt Illavay, a
hol találkozni fogunk.</p>
<p>A fegyverhordó urak az asztal körül szemre-főre kezdtek
nézegetni, úgy látszott, mintha semmi kedvük sem telnék az ügy
ilyetén folyamatában.</p>
<p>Most mindjárt kipattan valami! Hiszen a szwornoszt tagjai
többnyire iskolavégzett tanulók; a tót diáknak pedig <span class=
"pagenum"><a name="Page_124" id="Page_124">-124-</a></span> második
anyanyelve a latin s «ezek» között egyetlen egy sem akad, a ki a
latinul elmondott panaszra egy védelmet, egy czáfolatot tudjon
felhozni a patronus úr előtt, a ki most már maga is kezdi igazán
nem tudni, hogy miféle emberekkel van dolga?</p>
<p>Mintha «hivták» volna, jött be e nehéz pillanatban a háznagy úr
s egy levelet sietett kézbesíteni Orol Krivánszkynak, a mit most
hozott egy lovas futár. A vezér felszakítá azt s a csinált
meglepetés szörnyűködésével ütött az átfutott levélre.</p>
<p>– Itt van ni! Bajtársak! Épen most irja a főparancsnok, hogy
azonnal útra keljünk és dispositiói szerint vegyünk részt egy
fontos diversióban a felföldön. Semmi haladék! Kiki csapatjaihoz
siessen azonnal! Fél óra mulva indulnunk kell a hadjáratba,
vitézeim!</p>
<p>A vitézeknek soha jobbkor nem jöhetett volna ez a parancsolat;
kiki abban serénykedett még csak, hogy a mi bort a kezeügyében
talál, azt szégyenszemre megivatlan ott ne hagyja.</p>
<p>– Cousin úr, szíveskedjék a málháimat összecsomagoltatni, szólt
a vezér bizalmasan, s aztán Illavayról is kegyeskedett
megemlékezni: Szolgabiró úr pedig gondoskodni fog a hadtestem
podgyászai számára kirendelendő forspontokról.</p>
<p>– Már gondoskodtam, felelt rá Illavay, s a helyéről sem kelt
föl. (Hanem azok furcsa forspontok voltak.)</p>
<p>Arról, hogy a libákban, malaczokban – és egyebekben emelt kárt
ki téríti meg? természetesen szó sem volt többé. – Kérdezi is azt
valaki, mikor a katonák masiroznak?</p>
<p>Orol Krivánszky hozzáfogott a búcsúvételhez. Előbb a grófon
kezdte; mondott neki mindenféle üres phrasist, a milyent
búcsúzáskor szokás mondani. Hanem a gróf kezét nem sikerült
parolázásra elkaphatnia; mert arra épen nagyon ráért a köhögés s
szüksége volt a kezére, hogy a száját eltakarja vele. Temetvényi
gróf nem nyujthatta a <span class="pagenum"><a name="Page_125" id=
"Page_125">-125-</a></span> kezét annak az embernek, a ki az
egyenruha oltalma alatt annyi galádságot tett és engedett tenni,
mint a mennyivel őt egy jobbágya itt e helyen bevádolá.</p>
<p>Hanem Pálma nem értett azokból semmit. Nem volt csoda, ha
meghagyta fogni a kezét, azt a szép fehér kezet, a minek a kisujján
a Stella ragyogott. Hisz az is megengedett szokás, hogy a szívesen
látott vendég a család legszebb, legbájosabb tagjának a kezét,
búcsúzáskor, a két keze közé fogja, s áhitatosan ajkaihoz
emelje.</p>
<p>Az ilyen merészségért legfeljebb Illavay uram ránczolja össze
szemöldeit s közelebb kezd furakodni a búcsúvevőhez. S mi köze neki
hozzá?</p>
<p>A kézcsók hosszan tartott, ismétlődött; egy szivélyes, forró
kézmegrázáson végződött, s mikor annak vége volt, Pálma ijedten
tekinte Illavayra s mutatta neki az elbocsátott kezét: – hiányzott
róla a gyűrű a Stellával!…</p>
<p>Azzal bosszusan fordúlt a vezérhez.</p>
<p>– Uram! Ön a gyűrűmet lehúzta.</p>
<p>Orol Krivánszky kedélyesen nevetett.</p>
<p>– Örök emlékül az ön bűbájos alakja közelében töltött boldog
órákra.</p>
<p>– Eh! adja vissza!</p>
<p>Orol Krivánszky enyelgősen szétterjeszté a két fölemelt karját,
összeszorított öklökkel.</p>
<p>– Találja ki, melyik markomban van.</p>
<p>A gróf most már kezdte tudni, hogy micsoda társaságba
került.</p>
<p>– Hagyd nála! sugá leányának.</p>
<p>A grófnő azonban nem sejtett semmit; haragosan dobbantott a
lábával.</p>
<p>– Nincs kedvem hozzá. Azt nem adom senkinek; nem az értékeért,
de mert az anyám talizmánja.</p>
<p>– No hát visszaadom önnek, ha kiváltja tőlem, visszaadom – egy
csókért.</p>
<p>E szótól úgy megijedt a gróf, hogy hanyatt esett a székébe,
<span class="pagenum"><a name="Page_126" id=
"Page_126">-126-</a></span> s arcza elkezdett vonaglani, az álla
reszketett: itt vége van mindennek.</p>
<p>Pálma haraggal lépett hátra s arczán istennői büszkeség fehér
lángja tündökölt; más elpirult volna, ő még fehérebb lett. Az egész
arcza átlátszóvá lett a haragtól.</p>
<p>Hát egy «ilyenért» nem adod vissza? ordítá közbe egy oroszláni
hang. S vele egyidejüleg úgy csapott Illavay ökle Orol Krivánszky
arczába, hogy annak – rögtön leesett a két bajusza az ajka
fölül.</p>
<p>Most már egészen «ő» volt.</p>
<p>A grófnő ajkain egy olyan örömsikoltás tört ki, mely tele volt
elszabadult szenvedélylyel, míg a gróf bénultan hebegé «most
megölnek bennünket!»</p>
<p>A mint az álczázó bajusz leesett, s ott állt a fölismert alak,
az első pillanatban az a lefegyverző rémület bénítá meg, a mi
meglepi a gonosztevőt, birájával szemben, forró tetten kapva; hanem
a másik perczben már helyébe szállt a megszorított fenevad dühe, s
ádáz hördülést taszítva ki véres ajkain, kirántá a kardját.</p>
<p>A küzdelem nem tartott egy villámlobbanásig. Illavay mind a két
öklét megragadta az embernek s egy facsarintásra kard és gyűrű az ő
kezében volt: mire a lefegyverzett férfi feldöntve egy széket
kettőjük közé, oly ügyesen és ruganyosan, mint a cserényen átszökő
farkas, egy ugrással a rondellába s a másikkal az ablakon keresztül
az udvarra kilódult. A kardcsapás, a mit Ferencz utána küldött, a
rondella mennyezetéről lecsüggő függönyben fennakadva, nem találta
el a menekülőt.</p>
<p>Azzal Illavay egyszerre visszafordulva a szobába, s megforgatva
feje fölött a kardot, rivallá: «ki van hát még idebenn?»</p>
<p>De már akkor senki sem volt odabenn.</p>
<p>A silány Krethi és Plethi, a mint a vezérét az ablakon át
menekülni látta, törte magát egymás hegyén, hátán az ajtó felé, ott
pedig legelőször is a három öreg birák uraiméknak a keze közé
jutott. Azok vasemberek voltak. Mindegyik <span class=
"pagenum"><a name="Page_127" id="Page_127">-127-</a></span> három
kapitulácziót szolgált ki a katonaságnál. Csak mindjárt az ablakon
át dobálták le őket. Illavay utánok rohant, s azután fölzendült a
várudvaron a csatakiáltás, a melyből az ő oroszlán ordítása
hangzott ki, mint vezényszó. A tótparaszt neki fordult a
szabadcsapatoknak s elkezdte verni!</p>
<h3>A «STELLA».</h3>
<p>És az nem költői agyrém; az történelmi adat, hogy a tótok maguk
verték szét a panszláv szabadcsapatot. Olyan arany betűkkel
felirandó történelmi fénypont, mint a minő volt az, mikor
Kapisztrán rongyos emberei megverték a fényes török szultán hadait
Nándorfehérvár alatt. A szegény magára hagyott tót, vezér nélkül,
fegyver nélkül, bottal, kaszával, vasvillával verte ki az országból
a minden szláv népeket egy «vasgyűrűbe» foglaló csábítót.</p>
<p>A szabadcsapatban volt egy összetartó csoport, mely a vezér
táborkarát képezte; ez egy külön szövetség volt, a mit majd később
még jobban megismerünk. Ugyanaz a szövetség ez, a mely minden
európai nagy háboru alatt nyiltan üti fel a fejét, máskor csak
lopva működik; de akkor harczol. Hajdan Baklovagoknak hítták őket.
A napoleoni hadjáratok alatt a Németalföld és a Rhénus vidék volt a
főtanyájuk; de beszáguldozták onnan egész Európát, mindenütt
magukhoz szedve a főtábortól elmaradt marodeuröket, minden ország
kalandorait, szökevényeit s szabadcsapat czíme alatt, kerülve a
nyilt harczot, zsákmányoltak szabadon, sarczolva urat és parasztot.
Ezek ragadták magukhoz a Szwornoszt beküldött csapatjánál a
vezérszerepet, s befészkelték magukat a gargóvári kastélyba, úgy,
hogy csak az ő híveik voltak a várban, a Szwornoszt fegyveres hada
a helységben tanyászott.</p>
<p>Legfőbb ideje volt, hogy Pálma segélyt kiáltson: «mentsen meg a
barátainktól».</p>
<p>Megtörtént: tervszerűen és szabályosan. Ezzel a tót <span class=
"pagenum"><a name="Page_128" id="Page_128">-128-</a></span> néppel
lehet összebeszélni: nem fecseg ki többet, mint a mennyit egymásnak
el kell mondani. A délelőtti népgyülés csak arra való volt, hogy
majd a «pap» lázító beszédére – (a mi mindennapi imádság volt) s a
szolgabiró megjelenésére (az embernyúzóéra) a nép felzendül s egész
csoporttal tódul a várkastély udvarára: halálra keresve urat,
magyart, szolgabirót. Ezek a kiabálók pedig épen Illavay
kiválasztott férfiai voltak, a kik aztán az első jelszóra neki
fordultak a dorong végével a meglepett kalandoroknak s véresre vert
fejekkel űzték ki őket a várkastélyból. Szerencséjük azoknak, hogy
jól tudtak futni. A rablóbandánál az a szokás, hogy kiki magát
védelmezi, nem egymást.</p>
<p>Egy gondolat alatt, egy riadás alatt, kirohant az egész horda a
dobogóhidon, átkozódva, káromkodva, – a megbajusztalanodott
vezérrel az élén; – nyomában a csépelő tótság. Hanem odakinn
kezdődött azután az igazi harcz. A lármakürt recsegésére
előrohantak a fegyveresek százankint s a piaczot elállták egész
tömegben: szuronyt szegezve és lövöldözve, s aztán akármilyen vitéz
legyen is a paraszt: a puska csak puska, a dorong nem sül el.</p>
<p>– Hát csak gyüljenek össze, annál jobban megverjük őket,
hangzott fel Illavay szava.</p>
<p>Pálma ott állt a rondella ablakában és onnan nézte a szép
színdarabot. A gróf kétségbeesetten járt fel s alá a teremben, mr.
Cousinnak könyörgött, hogy hozza ki a pisztolyait a szobájából s
azután huzassa fel a csapóhidat.</p>
<p>Pálma pedig gyönyörködött e látványban! Mennyire széppé tesz egy
embert az a villogó kard a kezében! Milyen más alak lett belőle
egyszerre! A Pan torsoból Achilles-szobor! Nincs már az arczon egy
rút vonás sem; az mind lelket hirdet. – Mily ösztönszerű bátorság,
mily férfias hév, nyugalom, tűz, együtt! – Parancsszavára a tömegek
sorakoznak, az ellenfél puskaropogása közül kihallik kaczagó
megvetésének szava. A golyók ott fütyölnek a feje fölött.
«Cserebogarak!» oda se néz nekik. – Most ő is <span class=
"pagenum"><a name="Page_129" id="Page_129">-129-</a></span> jelt
adat a hosszú pásztorkürttel, s arra a hegyek közül három, négy
helyről visszhangzó jel felel: «no most aztán hajrá!» az erdőkben
elrejtett csapatok minden oldalról előtörnek, a kalandor-csapat
elől-hátul megtámadva, eszét veszti, s fut, a merre még nyilást
lát, eldobál fegyvert, kalapot, hogy rá ne ismerjenek s menekül
erdőnek, bozótnak, a hány, annyifelé. Félóra nem telik bele s
tiszta az egész tér, a szétvert gyülevészt «zabi hore» ordítással
üldözi a paraszthad, messze az erdők közé.</p>
<p>Az az egy ember, a ki nem hadvezér, se nem hős, csak szolgabiró:
polgári hivatalnok: maga vezeti a harczot, közé is vág a karddal, a
hol ellenállásra csoportosul az ellen, s szétriasztja azt, mint
héja a csirkét. Nincs varázspálcza, mely olyan változást tegyen,
mint az a kard a kézben.</p>
<p>Pálma elfeledte a félelmet, a veszedelmet; ő csak gyönyörködött.
A donjon ablakából még a szavait is kellett hallania.</p>
<p>Az öregek nemsokára jöttek az elvett zászlókkal. Volt annak a
hadnak minden ötven emberre egy zászlója. Biz azokat eldobták. Vége
volt a hadjáratnak. Az egész hadjáratnak vége. A délczeg daliás
alak feltartá kardját az égre. Ilyen arczczal festik Hofer Andrást!
Az öregek, kik körüle csoportosulnak, leveszik kalapjaikat.
Istenhez szólnak, ugy-e? Pálma sóhajtása is az ő hálaimájuk közé
vegyül. – Akkor ez a délczeg férfi, mintha a hattyúlovagok
eszményképe helyett megint vissza akarná váltani mindennapi prózai
alakját, eldobja kezéből azt a kardot s ruhája oldalához feni a
tenyerét, arczát olyan furcsa torzképpé fintorítva, mint mikor a
gyermek valami ronda tárgyba markolt bele.</p>
<p>De ez a csunya, nevetséges torzkép olyan szeretetre méltó volt,
hogy Pálma… mit tett volna, ha közel van hozzá?</p>
<p>Nem volt szüksége a tündérnek a légen át hívni, jött fel maga a
hős hozzá, nehézkes lépteivel, a mikért azzal szokták gúnyolni,
hogy bizony behorpad alattuk a föld. <span class="pagenum"><a name=
"Page_130" id="Page_130">-130-</a></span></p>
<p>Pálma kijött a donjonból s azt mondá atyjának:</p>
<p>– A nyomorultak szét vannak verve. Ez az «ember» összetörte
őket.</p>
<p>Ennek az «embernek» valamit kellene mondani.</p>
<p>Cousin úr előre szaladt. Ő neki kellett a jó hírt legelébb
meghozni. Futottak a ficzkók, mint a nyulak. Hiszen gyáva had ez!
Cousin úr régen ki akarta őket innen veretni a vadászok segélyével,
csak az uraság iránti tekintet tartóztatta.</p>
<p>Most aztán a gróf is rájött, hogy milyen oknélküli volt az egész
nagy félelme. Hisz a hogy a szolgabiró kifüstölte ezeket a
sehonnaiakat innen, azt ő maga is megtehette volna: ha olyan nagyon
«jó ember» nem volna.</p>
<p>A veszély semmivé törpült; most már csak az volna az aggodalma,
hogy hova lett hát a Stella? Kinek a kezében maradt az a nagy
dulakodás közben? Nem taposták-e össze? Szemei azt keresték a
földön, midőn Illavay eléje toppant.</p>
<p>Ferencz a felhevüléstől jogosult szemrehányás hangján szólt a
grófhoz:</p>
<p>– Gróf ur! Ön a legveszélyesebb rablóbandát fogadta be vendégül
a házába; jobbágyaitól félt: amazoktól várt védelmet. Most a
jobbágyai keltek az ön védelmére, azok szabadították meg önt és
családját. Ezt a népet önnek becsülni kell. Nem! Szeretni kell!
Mondja meg ezt nekik.</p>
<p>– Valóban, nagy hálával tartozom, mondá a gróf. Meg fogom nekik
köszönni. Cousin úr, a pinczémet nyissa fel.</p>
<p>A gróf a rondellába akart lépni, hogy majd onnan tart diktiót.
Egyúttal a Stellának is utána nézhet, nem esett-e ott el?</p>
<p>– Nem úgy, gróf ur! (Illavay most parancsol a háznál.) Ne a
pinczéjét, a szivét nyissa ön fel. Menjen le a néphez s szorítson
kezet minden emberrel egyenkint. Soha becsületesebb emberek kezét
nem szorította ön meg. <span class="pagenum"><a name="Page_131" id=
"Page_131">-131-</a></span></p>
<p>– Megteszem, megteszem, mondá a gróf. Derék jó emberek. Hűséges
jobbágyok. Lemegyek közéjük.</p>
<p>És ment. De Illavay látta, hogy minden lépésnél keres a gróf
valamit a földön s a lábával minden fénylő üvegcserepet megtapint;
olyan kicsinyes volt a nagy dolgokban, mint a milyen nagyszerű a
kicsinyekben. Illavay kitalálta, hogy mit keres.</p>
<p>Mindenki eltávozott, csak ő maradt Pálmával egyedül.</p>
<p>Illavay a bal kezét, a mit ökölre szorítva tartott, mosolyogva
nyujtá Pálma felé.</p>
<p>– Nézze, grófnő, az egész tusakodás alatt a kezemben tartottam
ezt a gyűrűt.</p>
<p>Tehát csak félkézzel harczolt, a másik öklét elő sem vette.</p>
<p>Pálma arcza visszaadta a mosolygást. Szép, tündérekhez illő
mosoly volt az, a kik azért mosolyognak, hogy virágbimbókat
csaljanak megnyilásra vele.</p>
<p>– Én kérem önt, hogy tartsa meg ön ezt a gyűrűt.</p>
<p>Most aztán eltünt a mosoly Ferencz arczáról.</p>
<p>– Anyjának talizmánját? mondá szomoruan.</p>
<p>– Nem ajándékba adom. Azzal önt nem szabad senkinek megsérteni.
Cserébe adom – azért a gyűrűért, a mit ön az órazsinórján
visel.</p>
<p>Az volt a visszautasító menyasszony jegygyűrűje. Illavay ott
hordta azt a mellén, mint a hogy viseli az ember a két tenyerén a
két M betűt, a mi azt jelenti, hogy: «Memento Mori». És jó azt
mindennap látni. Ezt a kevélység-lerontó jelvényt.</p>
<p>– Ez pedig az én talizmánom; szólt mély, halk hangon.</p>
<p>– Tudom: azért kérem «cserébe».</p>
<p>Az a kifejezés, a mi e szónál Illavay arczán elborult, valóban
olyan volt, a melytől az a vastag lárva a lélek előtt, ez a durva,
idomtalan arcz – megszépül: fölségessé idomul át; oly valami az, a
mi még a néger fekete arczát is világossá teszi: az elfojtott
férfikeserv léleklobbanása. <span class="pagenum"><a name=
"Page_132" id="Page_132">-132-</a></span> Ebben bűbáj van, mely
magához ragad és megigéz.</p>
<p>– Grófnő, mondá olyan hangon, mint a harangszó utóringása. Ez a
gyűrű nekem többe került, mint a mennyit a Golkonda minden
gyémántja ér.</p>
<p>– Tudom. Keservekbe, a miknek nincsen ára! sietett a grófnő
sebesen kiegészíteni a mondást.</p>
<p>– S ezt a gyűrűt nekem a lábamhoz dobták.</p>
<p>– Szerencsétlen volt, a ki azt tette!</p>
<p>– Szeretett, a míg nem ismert, s jól tette, hogy kimondta, mikor
megtudta, hogy nem igaz.</p>
<p>– Ön fél, hogy ezt a gyűrűt még egyszer ilyen áron fogja
visszavásárolni?</p>
<p>– Tudom azt.</p>
<p>– Miért sért meg engem?</p>
<p>– A grófnő most álmodik.</p>
<p>– Akkor álom az egész életem! Egész hajadonkoromig arra
neveltek, hogy soha ne lássak férfit; s mikor aztán egyszerre
betaszítottak a világba, azt mondták: itt van egy sereg «beszélő
majom», a kik közül egyet ki kell választanod, hogy szerencsétlenné
tedd élte világáig! Én is mondtam magamban, hisz ez csak álom! Hát
az is álom volt, hogy egyszer elém hoz a sors, nem! Én hiszek
Istent! Imáim hozták elém. Egy férfit. Nem tudok mellé más nevet
adni. Férfit. Hát ez is álom volt? Nem láttam-e őt itt – és ott –
és amott – egyedül, egymagában, egy pokol ellenében védelmére
kellni annak, a ki tehetetlen, mert alszik, álmodik? Nem láttam-e
azt a gyönyörteljes tüneményt, a mi most is betölti egész lelkemet,
hogy reszketek miatta!</p>
<p>Ferencz szomorúan mosolygott. Hisz itt van a veszélyes tévedés!
A leány oly pillanatban látja a férfit, a mikor az egy hős
szerepébe jutott; a bámulat bearanyozza annak alakját s azt hiszi,
hogy ez a káprázat: szerelem. Aztán mikor lemegy a nap, az
aranyozás eltünik: a szobor rozsdás és fekete. <span class=
"pagenum"><a name="Page_133" id="Page_133">-133-</a></span></p>
<p>Hallgatott.</p>
<p>– De nem! Szólt Pálma. Ez nem volt álom. Hát «ő» nem árulta-e el
magát? A férfi. Hisz mi baja van azzal a szolgabirónak, hogyha egy
contest egy őrnagy megcsókol? Ki adott neki jogot arra, hogy e csók
helyett egy ökölcsapást adjon egy katonának! egy biró! egy
tisztviselő? Hogy kifacsarja annak a kezéből a kardot s szétverjen
maga körül mindenkit, a ki e jelenetnek szemtanuja mert lenni! Hát
«mi» jogosította őt fel erre?</p>
<p>Illavay homlokára ütött az öklével, hogy így rajtakapták
valamin, a mit nem lett volna szabad elárulni soha.</p>
<p>Pálma most kaczagni kezdett, dévajon, pajkosan, mint egy
gyermek.</p>
<p>– Haha! ön «mindent» kérdezett: s most azt akarja, hogy ne
válaszoljanak rá.</p>
<p>– Grófnő, szólt Ferencz komolyan. Gondolja meg, hogy mi vagyok
én! és mi ön?</p>
<p>– Ön egy férfi, és én egy leány. «Jobb» neveinket nem tudom.</p>
<p>– Gondolja meg, hogy minő távolság van közöttünk!</p>
<p>– Távolság? szólt Pálma keserűen. Az igaz. A leány egy
lehanyatló család utolsó elátkozott sarjadéka; a kinek azt mondják,
mikor a gyémántjait a hajába tüzik: «ez a te szegénységed! Ragyogó
koldus vagy». A férfi pedig egy nagy úr, a ki maga keresi meg a
kenyerét, s nem könyörög sem embertől, sem sorstól soha. De hát
hisz azért vagyok én a kérő; önhöz, a ki olyan magasan áll
fölöttem, azért az én dolgom a kérés, hogy felejtse el emberen
kívüli származásomat, hogy azok közül való vagyok, a kik aranyat
esznek és gyémántokat és keserű dicsőséget és megátkozott örökségét
hazajáró kisérteteknek, s ha ez elfogyott, akkor éhen vesznek; hogy
oszsza meg velem azt az édes kenyeret, a miről dajkám mesélt
valaha, hogy van egy «kakastéjjel, varjuvajjal sült» kenyér, a mit
a szegény ember visz haza a gyermekeinek. Oh én az ilyen kenyéren
elélek. <span class="pagenum"><a name="Page_134" id=
"Page_134">-134-</a></span></p>
<p>Illavay meg volt rendítve. A leány szavaiból a keserűség igaz
szenvedélye beszélt. A leánynak hitt; csak ő maga magának tudott
volna hinni!</p>
<p>Félrefordítá arczát s kezét nyujtá Pálmának; de e kézszorításban
egyúttal a gyűrűt is visszaadta neki a Stellával.</p>
<p>– Ön tehát nem adja nekem azt a gyűrűt – még cserében sem? –
szólt Pálma szomoruan. Jól van! Hát tartsa meg addig, a míg érdemes
leszek rá! Én meg fogom azt szolgálni.</p>
<p>Ferencz most egyszerre egész arczával odafordult Pálmához,
egészen közel hozzá, szem szembe nézve.</p>
<p>– Látott-e ön valaha a világon nálamnál rútabb férfit?</p>
<p>– Az nem igaz! kiálta Pálma indulatosan s egész szenvedélylyel,
mely már a haraggal ittasult; átölelte egyszerre azt a bozontos
fejet s egy csókot égetett az ajakára, egy valódi, édeslángú,
szívig lövő csókot, s azután elfutott onnan; a liliomarcz piros
volt, mint a rózsa.</p>
<p>Ferencz ott maradt egyedül: reszketve, mint a gyermek, a ki
kincset talált. Mi történt vele? Csakugyan szeretik őt itt? Hitvesi
hűséggel, hajadoni vágygyal, vad alakján belül rejtőző lelkéért?
vagy talán tündércsók volt ez; arra való, hogy a szellemek órájában
kóborló férfinak a lelkét kicsalja? a villi csókja, a ki szép
kisértetalakját hozzátapasztja a férfihoz, míg ölelésével halálra
szédíti.</p>
<p>De ez igaz volt.</p>
<p>A szó hazugság, a beszéd álom, de a csók élő lény.</p>
<p>Vissza lehet kérni a jegygyűrűt, a fogadást, az esküt; de a
csókot nem lehet visszakérni.</p>
<p>A csók a sphinx talánya, a mi meghazudtolja az egyedüli
tudományt, a mathesist. Mi az: «egyet az egyből ha kiveszünk = lesz
kettő?» – A csók.</p>
<p>Ferencz metamorphosison ment keresztül.</p>
<p>A torztükör nem gunyolhatta őt többé saját arcza előtt: mint
álom csalkép, ott lebegett a csókadó tünemény arcza, mely azt
mondta: nem igaz! nem vagy rút! Én látlak! Szeretlek. Olyan vagy.
<span class="pagenum"><a name="Page_135" id=
"Page_135">-135-</a></span></p>
<h3>EGY A «BESZÉLŐ MAJMOK» KÖZŰL.</h3>
<p>Illavaynak legjobb volt most a gróf után sietni le az udvarra.
Polycrates nem volt jobban megijedve a szerencséjétől, mikor a
gyűrűjét visszakapta, mint ő. Eszébe jutott, hogy a grófot leküldte
az udvarra, a parasztoknak üdvözlő szónoklatot tartani. Ha az most
abban a könnyű öltözetben ily felhevülten áthűti magát, még
megbetegszik s meghal: akkor aztán bizonynyal ő rá marad a leánya.
S ez megint az ő lelkét terheli.</p>
<p>Cseléd nem volt sehol az egész palotában, az mind odalenn volt
most bámulni; Illavaynak nem volt mit tenni mást, magának
felkeresni a gróf nyusztbéléses kaftánját s levinni utána az
udvarra. A gróf nagyon meg volt hatva e gyöngéd figyelmesség által.
Valóban a gondolatját találta ki ez a szolgabiró. A míg ott az
udvaron háromszáz parasztnak a kérges, izzadt tenyereit
szorongatta, folyvást azon járt az esze, hogy most neki ettől a
megerőltetéstől okvetlenül tüdőgyuladást kell kapnia.</p>
<p>– Nem mondtam valami kompromittáló dolgot ezeknek a tisztelt
embereknek? Kérdé Illavaytól. Azt hitte, hogy ez azóta mindig azt
hallgatja, hogy ő micsoda válogatott szónoklatokat bocsát közre a
parasztok előtt.</p>
<p>– Legyen nyugodt a gróf. Azokért, a mik ma itt történtek, én
felelek meg. Nem volt ennek a mai csetepaténak semmi politikai
szine. Ezt a zagyva csőcseléket egy minden országban kipéczézett
kalandorbanda szedte össze; a kiket ma itt szétvertünk, holnapután
Németországban vagy Oroszországban kezdik ujra a
garázdálkodásaikat; nincsen ezeknek hazájuk.</p>
<p>Ez a felvilágosítás nagyon megnyugtatá a grófot.</p>
<p>– Tehát valósággal rablóbanda volt ez.</p>
<p>– Több tagját volt szerencsém már közelebbről tisztelhetni. A
vezérük háromszor volt a kezem között; mindannyiszor el tudott
menekülni. Veszedelmes egy kalandor. <span class="pagenum"><a name=
"Page_136" id="Page_136">-136-</a></span> Francziaországban
négyszer tört ki a börtönből. A grófnak régen meg akartam már
mondani, hogy palotája műkincseinek a híre a külföldön is el van
terjedve, még pedig olyan körökben, a mik nagy műbarátok, de nem
szeretnek pénzen szerezni. Az a szerencséje, hogy olyan nép között
lakik, a melynél nem élhetnek a rablók. Ezek közt nincs orgazda;
hanem túl a Vágon már egész falvak vannak, a miknek minden lakosa
vagy zsivány, vagy orgazda. De ide azok nem merik tenni a lábukat:
magától a néptől. Nem kell ennek csendőr, elfogja a rablót maga is,
s nem fél a lövöldözéstől. A gróf házát úgy őrzi ez a nép, mint egy
tábor.</p>
<p>– Derék emberek. Meg is köszöntem nekik. Mindenkivel kezet
szorítottam. Nem volna jó egy kis remunerácziót osztani szét
közöttük?</p>
<p>– Ne tegye azt a gróf. Ez a nép szegény, de nem alacsony.
Nagylelkű ez! Hiszen emlékezhetik rá a gróf, hogy a mult nyári és
őszi munka alatt, mikor a robot megszüntével sok földesúr zavarba
jött a rögtön nem pótolható cseléd- és vonómarha-hiány miatt: a
gróf jobbágyai összebeszéltek s minden uradalmában elhatározták,
hogy még az idei munkát elvégzik a volt földesuruk földein, s
betakarítottak, fölszántottak mindent ingyen, fizetés nélkül, mikor
már nem tartoztak vele. Emlékezzék rá vissza a gróf.</p>
<p>A gróf ugyan furcsán emlékezett erre az adatra. Neki a
gazdatisztjei a tavalyi mezei munkák fejében ama nevezetes
ethnographiai adat krónikája helyett roppant nagy rubrikáit
szolgáltatták át a kifizetett gyalog- és szekeresnapszámoknak. Már
most melyiknek van igaza?</p>
<p>– De ha örömet akar a hiveinek szerezni a gróf, mondá Illavay,
hívja be a házába az előljárókat s ültesse őket az asztalhoz.</p>
<p>– Én is erre gondoltam. Igaza van. Szemelje ki kérem, a kiket
meg kell hívnom, s invitálja be a nevemben. Azt a Veszpillót ki ne
hagyja. Hatalmas öreg. Milyen eloquenter beszéli a deák nyelvet.
<span class="pagenum"><a name="Page_137" id=
"Page_137">-137-</a></span></p>
<p>– Nemcsak beszéli, de írja is. A gróf a század egyik legnagyobb
nevezetességét bírja az uradalma területén: az utolsó latin poétát.
Ez a vén paraszt egész kötet verseket írt valaha, miket egy
tudósunk fedezett fel nála. Majd előkeresem a gróf könyvtárából a
Tudományos Gyüjteménynek azt a kötetét, a melyben e rendkívüli
tüneménye a népműveltségnek ismertetve van.</p>
<p>– Tehát meghívja a tisztelt parasztokat egy kis barátságos
lakomára fel az étterembe, s magam præsideáljak ott, ugy-e?</p>
<p>– Nem, nem gróf úr; az a jámbor embereket nagyon feszélyezné.
Ámbár az iménti vendégek után csupa rehabilitatio volna az ősi
étteremre nézve, ha ilyen tisztességes vendégek ülnék körül az
asztalt; hanem ezek jobban fogják magukat érezni, hogy ha a gróf
idelenn a csatárteremben telepedteti le őket egy egyszerű
parasztcselédfőzte lakomához s csak akkor jön le maga közéjök,
mikor már részt vettek a jóból s meghallgatja a szép áldomásaikat s
aztán egyszer poharat koczint velük.</p>
<p>– Nagyon helyes. Ön jól ismeri az embereket. Tehát ön meghívja a
tisztelt jó embereket s a nevemben rendelkezik a cselédjeimmel,
hogy minden jóval ellássák. A Veszpilló az alatt bizonyosan latin
distichonokat fog készíteni, azokat majd meghallgatjuk. Azalatt mi
is hármacskán megebédelünk odafenn. Azt a bizonyos lakomát a
tisztelt haramia urakkal, mi mind a hárman csak végignéztük: ön sem
evett egy falatot sem.</p>
<p>– Nem volt kedvem ilyen emberekkel egy tálba mártani. Azonban én
nekem most még nincs időm az evésre gondolni.</p>
<p>– Hogyan? Ön nem éhes? Pedig már három óra.</p>
<p>– De előbbre való feladat vár rám. Ennek a mai csatának
sebesültjei is vannak; azokat addig is, míg holnap a székvárosból
kihozathatjuk a megyei főorvost (az sem bizonyos, hogy otthon
van-e), valami ideiglenes ápolással el kell látnom. <span class=
"pagenum"><a name="Page_138" id="Page_138">-138-</a></span></p>
<p>– Önnek ez is a hivatásához tartozik?</p>
<p>– Miután a járás-orvos elment a hadsereggel tábori orvosnak, rám
hagyta a patikáját, azt most én hordom magammal, mint Dulcamara s
holmi goromba bajnál én is kötözök, kuruzsolok: volt gyakorlatom
benne; falun nem lehet mindjárt orvost kapni. Kérnék legelébb is
kötelékhez való vászonnemüeket.</p>
<p>– Oh azt majd ad a leányom. Ő tudja, honnan kell azt venni.
Menjünk ő hozzá.</p>
<p>Temetvényi maga segített Pálmát fölkeresni, a ki sokáig nem
tudta megérteni, hogy miért titulázza az atyja a szolgabirót doctor
úrnak? Mikor aztán megtudta, hogy sebesültekről van szó, a köny
kicsordult szeméből.</p>
<p>– Istenem! Miattunk vérzenek mások! Tán el is vérzenek? S nekünk
nincs orvosunk. Ugy-e, megengedi ön, hogy vele menjek és segítsek
önnek?</p>
<p>– Mit gondolsz? Pálma! szörnyedt fel Temetvényi, egy fiatal
leánynak való feladat-e ez?</p>
<p>A leány nagyot sohajtott.</p>
<p>– A kolostorban még fiatalabb voltam; s az apáczák betegek és
sebesültek ápolásával foglalkoztak: ott ez nekem mindennapi
feladatom volt.</p>
<p>A gróf egy szót sem szólt többet. Ez a szemrehányás elevenjére
talált. Kikotródott a szobából: «én addig ájtatoskodni fogok
magányomban». (Azaz, hogy szükségét érezte a mosdó szekrényéhez
menekülni háromszáz paraszt tenyerével való érintkezés után.)</p>
<p>Pálma azt tehette, a mit akart. Illavaytól nem kellett kérnie
beleegyezését; annak már ő parancsolt. Az első csókkal megkoronázta
magát a nő királynénak. Illavay sebköteléknek való vászonrongyokat
kért tőle. Előkelő uraságnál viselt rongyok nem hevernek. Pálma
elővette saját legfinomabb patyolat gunyáit, s ártatlan naivsággal
odaadva Ferencz kezébe az öltöny egyik, hímezett szegélyét, maga az
ollóval hosszú pólyákat hasogatott belőlük.</p>
<p>Azután Illavay szánjára felültek: ők ketten elől; <span class=
"pagenum"><a name="Page_139" id="Page_139">-139-</a></span> Ferencz
hajtotta a lovakat, hátul ült a kocsis, meg a hajdu, a kinél már
fel volt jegyezve minden házszám, a hol sebesült fekszik. Nem volt
nagy szám; nem is súlyos sebesültek, többnyire lövésseb, a mit
ideiglenes vérelállító kötéssel kell ellátni. Az egykori
apácza-növendék nem borzadott azoktól. Ügyes, gyakorlott kézzel
segített Ferencznek a rögtönzött műtétben. És minden pólyával, a
mit körülcsavart, az ő lelkét kötözte meg jobban s az ő szivének
nagy sebén állította el a vérzést.</p>
<p>Késő este vetette őket vissza a kastélyba. Egészen derült kedvük
volt; a minek egyik oka az lehetett, hogy egyetlen aggasztó
kimenetelű sebesülési eset sem került a kezeik alá. Talán egyéb oka
is volt. A gróf bizony nem várhatta őket vissza. Odaült az ebédhez,
ő az asztalfőn, a tulsó végén az asztalnak mr. Cousin. De m. Cousin
megtartotta annyira az etiquettet, hogy a míg az uraságok meg nem
érkeznek, az ételhez ne nyuljon. Végre megjöttek. Pálma derült
kedélyben volt; megcsókolta az atyját: «Nincs semmi nagyobb baj!»
Ferencz is megvallotta, hogy de most már igazán és komolyan
megéhezett. A gróf mentette magát, hogy «bal kézzel» várta őket.
«Ne félj semmit, mi utolérünk még: ma úgy fogunk enni, mint a
farkasok.» Ezt Pálma mondta, a ki úgy szokott enni rendesen, mint
az esti lepke. S szavuknak álltak. Mintha versenyeznének, úgy
bántak el a felhordott ételekkel. Pedig Pálma közben még beszédes
is volt.</p>
<p>A szegény sebesültek nagyon jó kedvű emberek; azok száz meg
százféle tréfás adomával mulattatták ápolóikat a sebészi kezelés
közben: hogy bántak el a futó ellenséggel!</p>
<p>Ezeket mind sietett Pálma elmondani az atyja előtt; dehogy
engedte Ferenczet szóhoz jutni. Ha az indult neki valami eset
előadásának, a maga lassú, leptető modorában, kikapta szájából a
szót s hogy az ne beszélhessen, megkinálta az előtte levő tállal.
Hallatlan eset az, hogy a Temetvényiek éttermében a ház egyetlen
leánya kinálja <span class="pagenum"><a name="Page_140" id=
"Page_140">-140-</a></span> a vendéget az előtte levő tállal, a mit
az inasnak kellene körülhordani! Hanem hát rendkívüli időket
élünk!</p>
<p>Azt is meg kelle érnünk, hogy az alsó traktusból, a hol a
tisztelt vendégek jó kedve már vígsággá nőtt meg, egy soktagú
küldöttség jöjjön fel, minden bejelentés nélkül, átadni az egész
volt jobbágyság üdvözlő jókivánatát egy fényes áldomásban, a mit a
Veszpilló készített most hevenyén, latin hexameterekben és
pentameterekben.</p>
<p>Rendkívüli dolog; de egészen megérthető.</p>
<p>– Halljuk a szép szót.</p>
<p>A Veszpilló leirta az egész hősi ütközetet, a mi ma e helyen
lefolyt. Vergilius «Arma, virumque cano» költeményével vetekedett
az, különösen egy tekintetben, abban, hogy nem akart vége szakadni.
A latin nyelven költőknek az a prægnans jellemvonásuk, hogy nem
tartják elégnek a nektárt szürcsöltetni a kegyes olvasóval, le is
akarják vele itatni; de meg is akarják benne füröszteni; de úszni
is kell neki benne, s jó szerencse, ha elengedik neki a
belefulasztást.</p>
<p>Ezúttal a felolvasott poéma a legrendkívülibb módon lett
bevégezve. A dactylusok pattogása közben nagy riadal támad odakünn
a folyosón.</p>
<p>«Itt hozzák! Megfogták! Fel kell akasztani!»</p>
<p>Egy neki pirult nagy szál legény keresztül töri magát az üdvözlő
deputátión s dehogy kiván «csés jó estét», azon kezdi, hogy
«megfogtuk a szwornosztok vezérét!»</p>
<p>De már ez olyan szó, a miért meg kell szakadni a pentameternek a
cæsuránál, annyival is inkább, hogy a beköszöntő legény egy
kötélnek a végét tartja a kezében; ráhurkolva a fogolynak a
nyakára, a kit ketten hárman taszigálnak befelé erővel.</p>
<p>Pálma e szóra, hogy elfogták s itt hozzák a rablóvezért,
önfeledten ugrott fel a székéről s odafutott Illavay mögé:
ösztönszerüleg ott keresve a védelmet.</p>
<p>Illavay is talpra ugrott. Ez jó fogás, ha ezúttal el tudták
fogni Zsiborákot; többféle tekintetből. <span class=
"pagenum"><a name="Page_141" id="Page_141">-141-</a></span></p>
<p>De milyen nagy volt azután mind hármuknak a bámulása, mikor a
lámpafény elé hurczolt alakot megpillanták.</p>
<p>Dehogy volt az a Zsiborák! Ugyan ki lett volna más, mint a
szerencsétlen Opatovszky-ivadék.</p>
<p>Soma úrfi volt biz az a hadi-fogoly; de minő felvonulási
pompában! Fejébe nyomva egész a szeméig a fehér báránybőr süveg.
Azután volt rajta egy piros dolmány. De hol vette ezt a piros
dolmányt? Hát úgy szerezte, hogy kifordította a honvédatillát,
annak piros volt a bélése, úgy vette fel. Úgy nézett ki igazán,
mint egy nagy majom.</p>
<p>Csak Illavay ismert rá.</p>
<p>Oda is rohant mindjárt hozzá: széttaszigálta az őt fogva tartó
parasztokat.</p>
<p>– Megbolondultatok-e? Hisz ez az én öcsém! A földesuratok fia. A
Kornél úrfi. Oldjátok el mindjárt a kezeit!</p>
<p>No ez szép első bemutatás a Temetvényi-család előtt.</p>
<p>– De hát minek kötöztétek meg, ti ostobák?</p>
<p>– Hát minek mondta, hogy ő a szwornoszt vezére? mondá duzzogva a
kisérő legény.</p>
<p>Akkor meg Soma úrfira förmedt Ferencz.</p>
<p>– Hát miért adta ön ki magát a szwornoszt vezérének?</p>
<p>Az csak nézett egy darabig, mint a sült hal; még mindig azt
hitte, hogy megeszik. Egyszer aztán, mikor meggyőződött róla, hogy
csakugyan az urabátyja az, a ki ott áll s a kezeiről lehullottak a
kötelek, rákezdte nyomoruságos, siralmas hangon:</p>
<p>– Azt hittem, hogy ezek is szwornosztok! Kedves urambátyám, ne
engedjen felakasztatni!</p>
<p>Erre a szóra egy hangos kaczagás csendült fel a szobában. Pálma
nevette el magát. Nem lehetett azt megállani: ezt a beszélő majmot
látva.</p>
<p>Arra aztán minden jelenlevő ember kaczagni kezdett; utoljára a
fogoly maga is: ő is beszélt, az elfogói is beszéltek, s a sok
összevissza tanuvallomásból utoljára kiderült az egész
konfuzió.</p>
<p>Soma úrfi hazafelé térő szándékában, nehogy a honvédattila
<span class="pagenum"><a name="Page_142" id=
"Page_142">-142-</a></span> elárulja kilétét, kifordította azt s a
bélésével kifelé öltötte fel. Útközben aztán szembe találkozott a
mellékutakat őrző parasztokkal. Azokról azt hitte, hogy a panszláv
szabadcsapat csatárai s már messziről kiáltozott nekik, hogy ő is a
szwornoszt vezére; aztán nyakon csipték, megkötözték, idehozták; jó
szerencse, hogy valami fán ott nem felejtették.</p>
<p>Illavay igazán haragba jött. Kikergetett a szobából minden
parasztot. – No ez szép bemutatás! dörmögé Soma fülébe. Nem is mert
Pálma felé nézni. A grófnő a zsebkendője szegélyét harapta a fogai
közé, hogy a nevetését visszafojtsa.</p>
<p>– Kérem, háznagy úr, szólt Illavay.</p>
<p>– Monsieur Cousin! mondá a gróf.</p>
<p>Melyikre hallgasson a megszóllított.</p>
<p>– Legyen olyan jó, adasson más öltözetet az öcsémre, szólt
Illavay.</p>
<p>– Tétessen egy terítéket az asztalra Opatovszky úrnak, mondá a
gróf. Szegény. Ki van fáradva; előbb hadd regalirozza magát.</p>
<p>– De ilyen jelmezben csak nem ülhet az asztalhoz! dörmögé a
nagybátya.</p>
<p>Az igaz, hogy furcsa jelmez volt; a kifordított kabát, ez is
meghasogatva a czihertől, meg a goromba paraszttenyerektől; térde,
könyöke csupa sár.</p>
<p>– Nem tesz semmit, mondá a gróf nagy kegyességgel. Egy
Opatovszky bármilyen helyzetben és öltözetben is mindig Opatovszky
marad. Csak üljön ön az asztalhoz. Örülünk, hogy szerencsénk
van.</p>
<p>Soma úrfinak választani kellett, hogy melyik tanácsot fogadja
meg. A szép piros felszelt sonka ott mosolygott az asztalon; a
palaczkból öntött bor olyan szépen mondja, hogy «glukk, glukk,
glukk»; eh mit, átöltözni, megmosdani, kikefélkedni azután is elég
idő lesz: ő bizony megfogadta a jobbik tanácsot s levágta magát a
készen álló székre s hozzálátott két kézzel a közel talált
enni-inni <span class="pagenum"><a name="Page_143" id=
"Page_143">-143-</a></span> valóhoz: nem törődve vele, hogy
mosolyog-e nagyon az ő ágról szakadt alakján az a fehér
alabástromarcz?</p>
<p>Mikor ily hamzsolva evett, akkor tökéletes majomhoz
hasonlított.</p>
<p>Ideálja volt azoknak a «beszélő majmoknak», a kik közül Pálmának
egyet ki kellett választania, hogy azt szerencsétlenné tegye. Nem
kellett messze mennie. Ez volt a legszebb példány belőlük.</p>
<p>És Illavaynak megragadt az emlékében az a mondás:</p>
<p>«Egy Opatovszky bármilyen helyzetben és öltözetben is mindig
Opatovszky marad».</p>
<p>A majmok pedig szoktak maliciózusok is lenni.</p>
<p>Az előre látható volt, hogy Soma úrfinak ezen a vidéken nem lesz
maradása a fentebbi casus után. A kivel csak összejön, mind azt
kérdezi tőle, hogy hol a piros uniformis? Nincs is más neve, mint a
«szwornoszt-vitéz». Illavaynak gondoskodni kellett róla, hogy
valahová jó messzire elvigye, a hol még a viselt dolgainak hirét
nem hallották. Az egész országban volt még egy város, a hol a
múzsák csendesen meghúzhatták magukat. Mint tudva van, a főtanodák
szüneteltek: a debreczeni kollégiumban országgyülést tartottak, s a
nagyenyedi kollégiumban az oláhok prælegálták a jus naturæt. De még
Pozsonyban lehetett találni akadémiát, a hol olyan
fiatalemberekkel, a kik nem váltak be katonának, odahaza meg
terhére voltak a háznak, el lehetett csavarogtatni egy-egy
semestrist, sub titulo juridicai cursus. No az is szép «jus»
lehetett, a mit ott tanítottak. Mikor az összes törvénykönyv
darabokra volt már tépve. Hanem azért az öreg professorok csak
fölmentek a kathedrába, s a diákok csak megitták a maguk sörét a
commercen s ezzel fönn volt tartva a normális állapot.</p>
<p>Ide hozta el Soma úrfit, asseclástul együtt a nagybátyja
Természetesen itt is a professorhoz adta be szállásra.</p>
<p>Hanem a kópé diákok ott is kifogtak rajta. Valahonnan megtudták,
ha más nem, Koczur barátunk beszélte ki, <span class=
"pagenum"><a name="Page_144" id="Page_144">-144-</a></span> hogy
micsoda hős-tetteket vitt véghez a hadjárat alatt. Rajta száradt a
szabadcsapat-vezér czím.</p>
<p>Pozsony pedig abban az időben a császári csapatok pivotja volt
és egyúttal központja a magyarországi dolgokkal elégedetlen
mágnásoknak.</p>
<p>Soma úrfit addig csufolták, a míg az lett belőle, a minek
csufolták. Egyszer csak kap Illavay egy levelet Koczurtól, hogy
megint lettünk ám valamik! az akadémia falát megkentük hájjal, hogy
egyék meg a kutyák, magunk pedig felcsaptunk gróf Török
szabadcsapatjába volontérnak, vissza is vettük a régi Opatovszky
Kornél nevet. S most vigyázzon aztán már urambátyám a nyakára, hogy
a markunkba ne kerüljön, mert ha a minap föl nem köttettük, mint
hazaárulót, majd felköttetjük most, mint rebellist.</p>
<p>«Bolond lyukból bolond szél!» mondá rá Ferencz. «Majd onnan is
elszaladtok ti, mihelyt megérzitek a kolbász-bűzt.»</p>
<p>Nem gondolta meg, hogy bolondoknak áll a világ.</p>
<p>Már ide nem mehetett utána, hogy visszahozza. Engedte futni a
futó bolondot.</p>
<p>Különben maga is félig-meddig bolond volt már. Egy pár szép méla
szemnek a bolondja.</p>
<h3>MIBEN NAGYOK A NŐK?</h3>
<p>Pálma tudott valamit, a mi Illavayt legközelebb érdeklő titok
volt. Valósággal nem is volt az titok, mert többen is tudták és
Ferencz maga is megtudhatta volna, ha a sértett szív olyan büszke
nem volna, hogy a gondolatnak megtiltsa azt, hogy szóvá változzék.
Ha a legelső ismerősétől kérdezte volna, az megmondta volna neki,
de hát nem kérdezte.</p>
<p>Ennek a nagyon érdekes titoknak a folytán Pálma rögtön az utóbbi
események után levelet irt valakinek. S attól legrövidebb időn meg
is kapta a választ.</p>
<p>Gyönge violaszínű volt a papir, a melyre az volt irva,
<span class="pagenum"><a name="Page_145" id=
"Page_145">-145-</a></span> jelvényül a szögletén egy
gyászfecskével. Nőkéz irása volt. A tartalma különben úgyis
rávallana asszonyszív eredetére.</p>
<p>«Nagy örömet okozott nekem a grófnő bizalmas közlésével. Senki a
világon nem óhajtja jobban és igazabban mint én, hogy «ő» boldog
legyen. A lelkem megvigasztalódik annál a gondolatnál, hogy a mi
rám nézve elvesztett kincs, annak az értékét egy magas lélek
felismerte.</p>
<p>Jól találta a grófnő a kérdést. A nőknek a csekélységekben van
az erejük. Az ő tanulmányuk az, hogy milyen a férfi, a kit
szeretnek, a hétköznapi életben? S én ezt egy időben sokat
tanultam.</p>
<p>A férfi, a kiről mi egymásnak beszélünk, a legrendkívülibb
jellem, a kit nagyon keresztül kell ismerni, hogy ellenmondó
vonásait összeegyeztethessük. Együtt lakik benne az erő a
gyöngeséggel. Bátorsága megrendíthetlen a halálveszélylyel
szemközt; hanem ha egy poharat el talált törni, azt eltagadja a
gazdasszonya előtt; fél, hogy megszidják. Nincs olyan ellensége, a
kinek hétszer egymásután meg ne bocsásson, de az iránt, a kit
szeret, engesztelhetetlen. Sem embertől, sem sorstól nem jöhet rá
olyan csapás, a mi kedélyét megkeserítse; de attól, a kit szeret,
egy elmulasztott tekintet, egy rosszúl választott hangja a
kimondott szónak képes szivéig sérteni. Azt azután elhordozza, és
nem panaszkodik, hanem az arcza beszél róla, hogy szenved. Oh
mennyit tud beszélni ez a durvának látszó arcz! A ki annak a
hieroglyphjait megismerte, úgy olvashat belőle, mint a könyvből. A
nagy dolgokban engedékeny, a kicsinyekben követelő. S az ilyen
kicsinységekben van a nők hatalma, a kik szerettetni akarnak.</p>
<p>Elmondom önnek, grófnő, tapasztalataimat.</p>
<p>Ő egész lelkével átadja magát annak, a kit szeret s a
féltékenységet nem ismeri. Azt mondá egyszer: «a ki félt, az
megszünt becsülni először a nőt, azután önmagát». Azonban önmaga
iránt bizalmatlan, s még inkább azzá <span class="pagenum"><a name=
"Page_146" id="Page_146">-146-</a></span> kellett lennie a miatt, a
mi közöttünk kettészakadt. Ezt a bizalmatlanságot valahogy ki
kellene lopni a szívéből. Csak lopni: mert ha észreveszi, hogy
utána lesnek, még mélyebben elrejti. Legelőször is a külsőségeken
kell észrevennie, hogy gyöngéd figyelem jő eléje fele útra.</p>
<p>Az ilyen külsőségek bagatellenek látszanak; de összeségükben
mégis olyanok azok, mint az arab regékben a «telli»: egy erszényke
kavicsokkal, tollakkal, virágokkal, bogárszárnyakkal, magokkal,
csigákkal megrakva, a miknek összeségéből mégis azt az izenetet
olvassa ki, a kinek adják, hogy szeretve van.</p>
<p>Hát legelőször is kezdjük a viseleten. Az öltönyökben «ő» a kék
színt szereti, annak minden árnyalatát; de leginkább az olyan
ibolyakéket, a minő e levélpapir színe. Azonkívül türheti a fehéret
és a feketét s a határozatlan színeket. Hanem a piros színt gyülöli
minden asszonyi viseleten. Még a rózsaszínt is: az a kaczérság
színe; a sötét császárpiros és bordeauxszínektől egyenesen irtózik.
A hajviseletnél nem igen szereti, ha a nőnek hunczutkája van.
Leginkább tetszik neki, ha a két első hajtekercs be van fonva s
aztán a fülön alól leeresztve s úgy a kontyra feltüzve. (Nem nevet
ki a grófnő, hogy ilyen apróságokkal fárasztom?) Ellenben csípős és
udvariatlan tud lenni az olyan nő iránt, a ki féloldalt viseli a
hajválasztékát.</p>
<p>Az ételeknél is szeszélyei vannak. A vajat nem türheti semmi
ételen s a min valami czukrot érez, azt bűnbánat neki megenni.
Hallal, rákkal el lehet őt kergetni az asztaltól. Ellenben a
«kálvinista koszt»-nak nagy barátja.»</p>
<p>(Itt egy egész szakácsművészeti tárgyalás következett, mely
külön papirra volt irva, arra levén szánva, hogy azt a levélolvasó
úgy sem fogja az elefántcsontszekrénykébe elzárni, hanem kiadja a
szakácsnak tanulmányozás végett. Fölöttébb nevezetes okmány! Gyönge
oldalunk ez: férfi nemnek. Emlékezünk a másodszor nősült férj
adomájára, kinek az új nő sehogy sem tudta eltalálni a szája ízét:
mindig azon sohajtozott, hogy ezt a «megboldogult» máskép
<span class="pagenum"><a name="Page_147" id=
"Page_147">-147-</a></span> csinálta, míg egyszer véletlenül
megkozmásodott az étel, akkor aztán megnyerte a tetszését: a
megboldogult ilyenhez szoktatta.)</p>
<p>A grófnő mosolygott is eleget, mikor a titkos utasításoknak ezt
a csatolványát végig olvasta. Milyen furcsa a férfi!</p>
<p>«Nagyon lehűti a tiszteletét a nő iránt, ha ezt szivarozni
látja, ilyenkor szerető helyett jó pajtást lát benne». Folytatá a
levél.</p>
<p>«Bántja a pompa. Ellenszenve van minden iránt, a mi fényüzés;
azt mondá: jobb volna nekünk, ha üveges hintók helyett a gazdasági
gépeket szaporítanók el az országban s igen sok főúr jól tenné, ha
selyemszőnyegek helyett a kötelezvényeivel húzatná be a szobája
falait. Egy pompásan felcziczomázott teremben úgy érzi magát,
mintha egy idegen csillagzatba jutott volna bele.</p>
<p>Hanem ezek hát mind csak ízlési bizarrságok, külsőségek, a miket
egy nő megfigyelhet, el is mellőzhet; ha tetszik, simogathatja, –
ha nem tetszik, ellenkezhet velük. A kedélye nehezebben
kitanulható. Erősen kifejlődött benne a függetlenségi érzet, és
ennek a tökéletes ellentéte: a szolgálati készség. S hol van e
kettőnek a harmóniája? Szereti szolgálni azt, a ki nálánál
gyöngébb: a népet, a szegény népet; de nem a hatalmat, a ki
parancsol és jutalmat oszt. Rabja tud lenni egy vén cselédnek, egy
makacs gyermeknek, de nem azoknak, a kik koronát viselnek. Azért
fél az olyan nőtől, a kit erősnek, uralkodó jellemünek ismer, mint
a gyermek a mostohájától; de egész valójával csügg az olyan nőn, a
ki rábízza a sorsát, mint édes apa egyetlen gyermekén.</p>
<p>Nehéz őt megnyerni; de nehéz elveszíteni.</p>
<p>A társalgásban eleinte hallgatag, szófukar. Vannak tárgyak, a
mikbe bele nem szól. Sport, vadászat, tánczvigalmak, párbajok,
mendemondák úgy leperegnek körülötte, hogy ha kérdi valaki tőle,
miről beszélnek? azt mondja, «nem tudom». Sok idő kell hozzá, a
bizalom megnyerése, a rokonszenv biztos találkozása, míg e
hallgatag, gunnyasztó <span class="pagenum"><a name="Page_148" id=
"Page_148">-148-</a></span> szárnyait kiereszti és fölrebben. Akkor
aztán repül. Szárnyai fényes régiókban járnak! Ha majd egyszer a
grófnő, ősvárának romjai között járkál vele, távol a profánus
világtól, s ábrándjaiban azokat a faragott caryatida főket ott az
erkélyen megkérdezi: minő élet volt itt valaha? Akkor a kőarczok
leghidegebbike át fog melegülni, fényt kap, megelevenül, s mikor az
ön kedélyhangulata összetalálkozik az övével, akkor megtörténik az,
hogy a kőszobor repülni kezd, a kőszobor megzendül és ön hallani
fog tőle egy költeményt, mely átringatja lelkünket a napsugaras
multba, odabűvöl egy újra felelevenült ismeretlen világ közepébe:
megnépesíti a dült romok pompás csarnokait élő, tündöklő alakokkal;
boldog ábrándoknak, édes örömeknek méla holdvilágával sütteti be a
viszhangos termeket, csaták vérvilágával a hősi harcz szinhelyét,
az udvart, a bástyafokot. S túlvilági érzés, szívandalító
költészet, rokonszenves delej támad a költemény minden sorából. S a
ki azt hallja, a ki azt az arczot látja, emberentúli fényt lát
ragyogni rajta: az a magát eláruló költőnek az arcza (vagy tán csak
az érzette, az látta ezt így, a ki legelőször hallotta?) S ha az
elmondottért egy néma sohaj, tán egy önkénytelen köny lesz jutalom,
akkor még tovább kibomlanak a rejtett szellemszárnyak, máskor is
minden hangulatteljes pillanatban megjelenik azzal a ragyogó
arczával, abban az istenektől ajándékozott fényes köntösben
választottja előtt, s szebbnél-szebb költemények gyöngysora füződik
a rokonszenvező hölgy selyemfonalára. De csak azt ne kérdezze
valaha tőle: ki irta e költeményeket? mert abban a perczben
elszakad a fonál, s a gyöngy szétgurul. Azt feleli rá, nem tudom:
egy diáktársamtól tanultam az iskolában, s több költeményt nem fog
mondani. Pedig ő az, maga: a ki szégyenli a szárnyait. Jártában,
keltében hideg, prózai, gyakorlati ember az egész világra nézve:
költő csak arra az egyre nézve, a ki vele együtt tud repülni: a ki
szeret.»</p>
<p>Ennyi volt a levélben. <span class="pagenum"><a name="Page_149"
id="Page_149">-149-</a></span></p>
<p>Pálmának elég, hogy egészen fölmelegedjék tőle.</p>
<p>Fogékony lelke ugyan érzette, hogy ez lopott meleg, kölcsönzött
láng; de hát az már a láng természete, hogy a másolata is eredeti
lesz azonnal.</p>
<p>Egészen új világot vetett e levél Illavay alakjára.</p>
<p>E kőben nemcsak bátor férfilélek, de költői szellem is lakik.
Kizárólagos, csupán választottja előtt nyilvánuló; nem az egész
világ számára égő; csak annak a gyönyörére, a kinek meghódol. Egy
csillag, a mit nem szabad senkinek másnak látni, csak annak, a ki
vezércsillagául választotta magának.</p>
<p>Ez aztán egészen fölverte az értékét.</p>
<p>Pálma grófnő nem késett a levél irójának rögtön megköszönni a
szivesen fogadott közleményeket. Kérte, hogy ha még jut eszébe
valami kiegészítő részlet, azokat is csak jegyezze fel a
számára.</p>
<p>Másodszor is megjött az ibolyaszínű válasz, a gyászoló
fecskével.</p>
<p>– Egy nevezetes különczséget valóban elfeledtem önnel közleni: a
mit voltaképen nekem sem volna szabad ismernem. Neki az a különös
szokása van, hogy naponkint rövidebb, vagy hosszabb időre szobájába
bezárkózik. Az a szó, hogy borotválkozik olyankor. Azt más sem
szereti, ha olyankor háborgatják. Az ember nevetséges figura lehet
azzal a félig beszappanozott ábrázattal. A vén cselédje azonban
megsúgta nekem azt a titkát, hogy olyankor, mikor így be van
zárkózva szobájába, ő magával szokott beszélni. Van egy torztükre,
az elé áll, s aztán vitatkoznak egymással. Ő azt is elmondja, a mit
a tükörtől hall. A cseléd azért mondta el ezt nekem, hogy vigyázzak
rá: ez egy neme a bolondságnak, az ő anyja is Opatovszky-leány
volt, s azoknak az ereiben mindegyiknél van egy csepp az őrült
Stibor vajda véréből. Magában fenhangon beszélni, bolondság. De ez
ő nála nem az. Én is kihallgattam e magányos párbeszédeit
néhányszor, leskelődő kiváncsiságból. Az az emberi szívben lakó két
dæmonnak <span class="pagenum"><a name="Page_150" id=
"Page_150">-150-</a></span> a küzdelme: a jónak és a rossznak, a
boszuállás és a kiengesztelődés küzdenek egymással élő szóval; majd
meg a hiúság és az önbirálat: a vágy és a lemondás. S mindig a jó
szellem marad győztes. De ezt nem szabad észrevenni. Mert a ki azt
az önmagával tusakodó szellemet küzdelme hevében megzavarja, az azt
összetépi. A ki csak egy szóval is észrevéteti vele, hogy e
különczségéről tud valamit, hogy utána leskelődik, attól elfordul
örökre. Tehát vigyázzon erre.</p>
<p>Pálma gondolta magában: ebből ki lehet őt gyógyítani.</p>
<p>Készen volt az egész terve: kilencz oldalról megtámadni az
ellenállót.</p>
<h3>A SZÉP LAILA BALLADÁJA.</h3>
<p>Ama harczi jelenet napja után beletelt két hét, hogy Illavay nem
látogatta meg Gargóvárát.</p>
<p>Lehettek sürgős feladatai, mik elébbvalók a szívügyeknél:
valószinű, hogy sok járás-kelése volt a miatt, a mi az ő
rendelkezései folytán történt. A császári hadparancsnoknak számot
kellett róla adni, hogy egy csoport fegyveres embert, a ki az ő
zászlóit bitorolta, miért kergetett valaki a világba; az ilyen
vitézkedésért az embert könnyen haditörvényszék elé is állíthatták.
Írt is Ferencz ez alatt nem egy levelet a grófnak, tudatva vele,
hogy most itt jár, meg ott jár; de Pálma mind jobb szerette volna
azt, ha ő maga jött volna már egyszer. Végre annak az ideje is
elérkezett; egy szép reggelen egy lovag vágtatott be a gargóvári
dobogó hídon, a kiben az erkélyablakon kihajló vártündér alig
ismer, de mégis csak ráismer a várt lovagjára.</p>
<p>Az idő a szigorú téli napok után egyszerre úgy átcsapott a
tavaszi melegbe, hogy a rohamos hóolvadás miatt se szánon, se
kocsin nem lehetett útazni: a kinek sürgetős útja volt, lóhátról
intézte el. <span class="pagenum"><a name="Page_151" id=
"Page_151">-151-</a></span></p>
<p>Ferencznek arra volt jó ez a két hét, hogy az alatt szakállt
eresztett. Annak az arczot körül fogó koszorúnak az a jótékony
hatása van, hogy a vonások összhangtalanságát kiegyenlíti: a nem
szép arcznak általános kifejezést ád, a fejnek megadja a hiányzó
reliefet.</p>
<p>De nem ez volt az, a miért Pálma oly kedvesen volt meglepve
Illavaynak előnyösen átváltozott arczától. Szép volt az neki már
mindenképen. Hanem ez az újon növelt szakáll azt mondta meg neki,
hogy Ferencz az ő utolsó szavát elhitte: azóta nem áll össze
vitatkozni azzal a boszorkányos tükörrel, mely mindig azt mondja
neki: «te rút vagy, ostoba vagy, senki sem szeret», nem kereste a
kétségeit; e bűvszó által megszabadult ettől a bolondság dæmonától:
ő hisz, ő bizik: a hölgyben és saját magában. Hisz úgy, a hogy még
soha sem hitt senkinek. Ez teljes diadal volt.</p>
<p>Pálma ragyogó arczczal sietett az érkező elé. Tudott ez az arcz
ragyogni is s akkor mennyei jóság sugárzott le róla. Ezt nem
tanították neki: ez belülről jött.</p>
<p>De hát még Ferencz hogy volt meglepetve, mikor őt meglátta,
abban a gyöngeviolaszínű ruhában, azzal a két fülön alól eresztett
s hátul feltűzött hajfonattal, mintha csak ábrándjainak tündére
járt volna előtte s az öltöztette volna fel. Úgy reszketett
örömében, mint egy gyermek, a ki csak bámul és nem meri elhinni,
hogy mind ez az övé!</p>
<p>Ilyenkor a gyermekkel elébb tréfálni szoktak: elébb
megfaggatják, megbúsítják, hogy az a szép vásárfia, az a
karácsonyajándék nem neki van szánva, hanem a szomszéd fiának.</p>
<p>Pálma megállt előtte komolyan, s magának tartá mind a két
kezét.</p>
<p>– Panaszom van a szolgabiró úrra.</p>
<p>Ferencz a szemébe nézett; komolyan beszélnek így?</p>
<p>– Igen, nagy panaszom van. A patak kiáradt, elhordta a hidakat
mind: a szolgabiró úr nem csináltatta azokat meg, s most az én
jegyesem nem tud hozzám eljönni. <span class="pagenum"><a name=
"Page_152" id="Page_152">-152-</a></span></p>
<p>Ferencz mosolyogva simítá meg új szakállát.</p>
<p>– Ha van neki szive, át tudja az úsztatni lóháton is a
vízárt.</p>
<p>Akkor aztán az övé lett mind a két kéz és a piros ajkak
kaczagása.</p>
<p>Bizony az övé volt itt már minden, nem is csináltak titkot
belőle. Észrevehette minden szóból, minden tekintetből, a mivel a
háznál fogadták; az ételekből, a mikkel megvendégelték; a cselédek,
a gazdatisztek, maga a háznagy nyájas kedvkereséséből, hogy itthon
van ő már. A megváltozott egyszerű életmód: maguk a szerény
butorok, miket ki tudja, mely vadászlakból kerestek elő, mind arról
beszéltek, hogy az ő kedvtelése itt mindenkinek a gondja.</p>
<p>Magának a grófnak is számtalan alkalma volt Ferenczczel
csalhatlan tanujelek által éreztetni, hogy családja leendő tagjának
tekinti. Az igaz, hogy sajátszerű módja a bizalomnyilvánításnak, de
a legkétségtelenebb. A gróf bevezette Illavayt keble legféltettebb
titkainak szentélyébe. Minden látogatása alkalmával volt egy
bizalmas közleni valója. Most itt járt le egy váltó, most meg
amott. Mindenféle váltó. Mert a váltók természethistóriája gazdag.
Vannak cavalier-váltók, vannak üzlet-váltók, vannak, a miket
száraz-váltóknak neveznek, vannak ellenben, melyek pincze-váltóknak
hivatnak, vannak prolongálható váltók, vannak bank-váltók, vannak
uzsorás-váltók, vannak szivességi-váltók, vannak csere-váltók,
vannak borítékba lepecsételt váltók, vannak piaczon kódorgó
váltók.</p>
<p>S ezekből mind volt a grófnak egész collectiója. S kivánhat-e
már egy kandidátus fiamuram kedélyesebb bizalomnyilvánítást a
præsumtiv ipamuramtól, mint hogy ha azt az egész
váltó-boszorkánytánczot a nyakába dobja, hogy exorcizálja, a hogy
tudja.</p>
<p>Pálma grófnő, valahányszor Illavay jött, tudta már, hogy annak,
az üdvözlő kézszorítás után, első dolga az <span class=
"pagenum"><a name="Page_153" id="Page_153">-153-</a></span>
atyjához sietni, mert az már várja valami meggyónni való bűnével, a
mitől nem absolválhatja a plébános.</p>
<p>Hejh, milyen hideg orrral jönne ki más épouseur a leendő
ipamuram szobájából az ilyen bizalmas közlemények után! Ennek pedig
még derültebb a tekintete ilyenkor. Pálma e vidám tekintetből egy
gondolatot olvasott le: «a távolság egyre fogy közöttünk: te
szegényülsz, jobban közelítesz hozzám.»</p>
<p>Az idő egyszerre kitavaszodott. A mint elfutott a hegyekről a
hó, zöldülni kezdett minden; szép derült napok jártak. Legjobban
örül ennek a gazdaember, hogy nem kell drága eleséggel tartani a
beszorult állatokat s hozzá lehet fogni a tavaszi munkához.
Ilyenkor van ideje nagy uradalmaknál az új költségvetésnek:
tiszttartókat, számtartókat most számadoltatják, mennyivel huzták
ki a telet? miből tudtak a télen pénzt facsarni? mennyi maradt meg
az igás marhából a tavaszi szántáshoz? hogy áll a birkabőr dolga a
padláson? bérlők, molnárok, bálisok új szerződéskötése következik,
most teszi le a nagy birtok ura a rigorosumot; a szerint vagy
eminentiát, vagy secundát kap.</p>
<p>– No jaj most a mi szegény fejünknek, mondá úgy József nap után
mr. Cousin a felgyülekezett gazdatisztekhez, ha a gróf helyett ez a
parvenu veszi a kezébe a számadásokat!</p>
<p>Azt tapasztalhatták eddigelé is, hogy a mióta a gróf itt telel a
birtokán s a szolgabiróval értekezik a vagyoni állapotjáról, sokkal
jobban rendet tud tartani a tisztei és bérlői között, mint Bécsből
tudott. «Occasio facit furem.» (Alkalom csinálja a tolvajt.) Tíz
lopási esetben az a hibás, a ki meghagyta magát lopni. S igen jó
törvény az a Yucatan-szigeten, hogy ha kisül egy tolvajsági eset,
azt büntetik meg, a kit megloptak.</p>
<p>Tehát volt nagy remegés a gargói várban, mikor Illavay kocsija a
négyes fogattal berobogott az udvarra. Hasztalan imádkoztak érte,
hogy törjön ki a nyaka a szolgabirónak valahol az úton.
<span class="pagenum"><a name="Page_154" id=
"Page_154">-154-</a></span></p>
<p>Csakhogy ezúttal nem is a szolgabiró érkezett meg, hanem a
szerelmes. Miatta csinálhatták az összeadást és kivonást a
kanczelláriában a maguk extra-algebrája szerint; ő Pálmához
sietett.</p>
<p>Gyönyörű tavaszelői nap volt, minden ablakot ki lehetett nyitni.
A levegő ittas volt a fakadó nyirfa-rügyek balzsamillatától.
Odalenn az udvaron három fölnyergelt paripa állt; az egyik
hölgynyereggel.</p>
<p>Pálma várta már Ferenczet. Fekete lovagköntös símult karcsú
tündér termetére, derekán kék szalagövvel átszorítva, fején kék
rókaprém-süveg volt, feketegém tollbokrétával. Csak a bal kezére
volt felhúzva a szarvasbőr keztyű, hogy a jobbot azon életmelegen
nyujthassa a várvavártnak.</p>
<p>– Ön perczre érkezett meg. Lássa, milyen szép időnk van.</p>
<p>– Kissé korán is lesz. A fű még harmatos.</p>
<p>– Csizmáim vannak.</p>
<p>S megmutatta, hogy mi van a lábán.</p>
<p>– Úgy örültem már ennek a napnak, mint egy gyermek! mondá Pálma.
Féltem, hogy rossz időnk lesz. Az éjjel tizszer is fölkeltem
kinézni az ablakon: tiszta-e az ég? Tudja ön, hogy én még soha sem
voltam a mi ős várunk romjai közt? Aztán ki tudja, fogom-e azt még
valaha meglátogathatni.</p>
<p>Az utóbbi szavaknál egy kis futó boru árnyéka lebbent végig a
szép arczon.</p>
<p>Aztán, mintha el akarná verni azt a borut a lelkéről, egyet
suhintott lovagvesszejével.</p>
<p>– Castor! Pollux!</p>
<p>Két szép fiatal agár ugrott fel a szőnyegről e szókra. Ferencz
ajándéka volt a két szép állat; fehér mind a kettő: Pálma
kedvenczei.</p>
<p>A leány a másik keztyűjét is felhuzta.</p>
<p>Mr. Cousin állta útjokat az ajtóban.</p>
<p>Nagyon nyájasan mosolygott.</p>
<p>– Ő exczellencziája izeni a tekintetes úrnak, hogy <span class=
"pagenum"><a name="Page_155" id="Page_155">-155-</a></span> épen
most fog hozzá az uradalom költségvetéséhez, a szerződések,
számadások áttekintéséhez.</p>
<p>Pálma boszusan csettentett ajkaival.</p>
<p>– Lám: erről elfeledkeztünk! Hogy ez épen erre a napra esik.</p>
<p>Vissza! Castor, vissza! Pollux.</p>
<p>Hanem a két kutyának az ösztöne erős volt. Látták azok a volt
gazdájuk szeméből, hogy az mit akar tenni? ráugráltak s hagyták a
fejeiket simogatni általa.</p>
<p>– Jó reggelt, mr. Cousin. Legyen szives átadni alázatos
üdvözletemet a grófnak; nem fogom őt munkájában háborgatni; a
grófnőt kisérem fel a romokhoz.</p>
<p>Pálma e válaszra, az édes csiklandás ideges nevetésével kapta el
Ferencz karját.</p>
<p>– Siessünk hát!</p>
<p>Senki sem örült ennek jobban, mint mr. Cousin.</p>
<p>Annálfogva ellenvetést tett.</p>
<p>– Bátor vagyok megjegyezni, hogy a tekintetes úr közreműködése
talán épen sikeresen előmozdítaná ő exczellencziája feladatát.</p>
<p>Az igaz, egy ilyen nap egy esztendőre valót sülyeszthet vagy
emelhet a gargói váron.</p>
<p>Ferencz nem is oda nézett Cousin úr arczára, mikor neki felelt,
hanem Pálmáéra, mintha annak mondaná azt.</p>
<p>– Elvégzi azt a gróf nálam nélkül is a legjobban.</p>
<p>Pálma megszorította a karját s az állának egy rándulása mutatta,
hogy ez tetszett neki.</p>
<p>A két agár futott már előre, egymás nyakába ugrálva, mintha ők
értették volna legjobban a dolgot.</p>
<p>Pálma úgy futott le Ferenczczel a lépcsőkön, mint a ki attól
fél, hogy még visszahivják. Pedig meg lehetett felőle nyugodva. Mr.
Cousinban volt annyi regényes érzelem, hogy megvárja, a míg
grófnője a tekintetes úrral, meg a lovászszal végig lovagol a
hosszú hársfasoron s eltünik a park tekervény-útjain s csak azután
menjen bejelenteni a grófnak, hogy bizony az ő præsumtiv veje
érdekesebbnek <span class="pagenum"><a name="Page_156" id=
"Page_156">-156-</a></span> találja Gargóvár régi romjainak
történetével foglalkozni, mint az új romokéval.</p>
<p>Örült ennek hej, az egész frequentia! Egy esztendeig megint
szabad a vásár! Nem jön közéjük az, «qui habet centum oculos»,
annak ha száz szeme van is, nem telik be egyébbel, mint a maga
Pálmájával.</p>
<p>A mint az erdőbe kiértek, Pálma előre vágtatott, aztán utol
hagyta magát érni Ferencz által. A lovász nem tartotta
szükségesnek, hogy ő is utánuk sarkantyúzza a lovát.</p>
<p>Mikor egyedül voltak, Pálma egészen odazárt a lovával
kisérőjéhez s a kezét átnyujtá hozzá.</p>
<p>– Tudja ön, hogy én önt ma megismertem.</p>
<p>– Csak ma?</p>
<p>– Eddig csak úgy, a hogy közönséges emberek szokták ismerni
egymást, de ma úgy, a hogy a clairvoyantok ismernek. Kitaláltam a
legrejtettebb gondolatjait.</p>
<p>– Akkor arra kérem, hogy legyen kegyelmes birám.</p>
<p>– Majd meglássuk. Elébb vallomást kell önnek letenni. Mi volt az
oka annak, hogy ön ma, mikor legnagyobb szükség lett volna a
jelenlétére az uradalmi számvetéseknél, nem ment segíteni atyámnak,
pedig épen ön volt, a ki annyi mindenféle visszaélést fölfedezett,
a mi jövedelmeinket csorbítja? Az így van ugy-e bár? A míg ön úgy
tekinté e birtokot, mint a másét, tudott szigorú lenni azok
irányában, a kik e birtok urát megkárosítják; de attól a
gondolattól, hogy most már maga is érdekelve van, elvesztette
erélyét. Úgy tesz, mint más nemes ember: szégyenli észrevenni, hogy
lopják. Azt mondja, hadd vigyék: az enyém.</p>
<p>– Van benne valami.</p>
<p>– Van benne valami? Tehát még nem akar tökéletes vallomást
tenni? Csak annyit ismer el, hogy mióta közénk keveredett, már
hozzánk fajult; ráragadtak nemes bűneink. Hát azt nem vallaná meg,
hogy elragadta az ifjui könnyelműség. Azt mondta magában: szép
arany idő van, azt igértem jegyesemnek, hogy ma a romfalakról
kövirózsát <span class="pagenum"><a name="Page_157" id=
"Page_157">-157-</a></span> segítek neki szedni, s ez nekem elébb
való a ti számvetéseiteknél. Igaz-e?</p>
<p>– Tagadhatok-e el valamit az előtt, a ki keresztül lát a
lelkemen?</p>
<p>– Jó! Így kell tőle egy-egy bókot nagy nehezen kicsikarni! De
azért még mindig nem mondta el a legvalódibb okot. A mit
legmélyebben elrejtve tart. Ön nem hisz nekem, a míg olyan szegény
nem leszek, hogy egészen összeilljünk. Ön még mindig fél attól,
hogy ha ez a düledező várkastély valahogy újra megerősödhetik, az
még elválaszthat bennünket egymástól.</p>
<p>Erre nem felelt semmit a vallatott. Úgy látszik, ez volt az
igazi.</p>
<p>Pálma diadalmasan kaczagott, olyan édes csengő volt ez a
kaczagás, hogy az erdőből a fekete rigók feleltek vissza rá, azt
hitték, társuk dala az.</p>
<p>– Lássa ön, milyen hamar megtanultam ebből a zárt könyvből
olvasni! Léptessünk csendesen. Elmondok önnek valamit, a mi önt
nagyon meg fogja nyugtatni.</p>
<p>S a csendes poroszkálás közben elbeszélte Pálma Ferencznek
mindazt, a mit egyszer az anyjától hallott, a hintóban ülve,
palotájok kapujától a Battyány-lépcső tornáczáig. Ezt a veszedelmes
titkot: a mit nem szabad senkinek tudni a világon, a miről még
magának Temetvényi Ferdinánd grófnak sincsen tudomása, azt most
mind átadta, mintha egy káptalanba tenné le, pecsétes zár alatt,
Pálma grófnő annak a férfinak, ki mellette lovagolt. Egy ilyen
revelláczió hasonlatos a menyegzői éj átadó vallomásaihoz. Ott a
hölgy megismerteti magát örök választottjával, egész szépségében,
itt megmutatja magát neki egész szegénységében.</p>
<p>– Így van az, barátom. Végzé a leány. Anyám mondá a
gyémántjainkra: ez a te szegénységed. Mert ez úgy van.</p>
<p>A lefelé menő úrnak az utolsó fél millió forintja szegénység. Ön
emlékezik még első találkozásunkra? Hogyne? Akkor én öntől mindent
kértem s előre megmondtam, <span class="pagenum"><a name="Page_158"
id="Page_158">-158-</a></span> hogy nem adok érte semmit. Hiszen
nem is sejtettem még akkor, hogy rosszabb jutalmat adok önnek a
semminél: saját magamat. Kérem, bókot ne mondjon, ne tiltakozzék.
Majd megtudja azt, hogy igazat mondok. Látta ugy-e, hogy kétségbe
voltam esve eltévedt gyémántjaink miatt? Akkor még nem tudta ön,
hogy ez az én szegénységem. Ezt a titkot mondta el nekem az anyám;
most következik az a titok, a mit én nem mondtam el az anyámnak.
Hallja meg ön tőlem. Csak a vad erdő az, a hol ezt el lehet
mondani. Nem! Ez az utolsó kincse a család asszonyainak, a mit
őriztek, szaporítottak, leányról-leányra hagytak; nekem, az utolsó
leánynak, nekem nem «szegénységem», hanem «becsületem». A
legnagyobb kedvezmény, a mit a sorstól várok, az, hogy talán nem
szakadnak ez ingadozó falak atyámnak a fejére, a míg él, megvárják,
a míg a Temetvényi czimer megfordul a kapu fölött. Hogy mi lesz
azután? azt én nem tudom. De egyet tudok. Azt, hogy én nem tartozom
azon nyomorult lények közé, a kik egy összedülő ház alól elfutnak,
batyuba kötve, a mi háton elczipelhető, s aztán engedik a hyenák,
keselyűk seregét a romokra, a sirboltokra rohanni: engedik, hogy
családjuk nevét a pelengérre hurczolják, s mikor a képtárt
árverezik, apjuk, anyjuk arczképét kidobálják a rámából, mert az
senkinek sem kell. Én nem fogom engedni azt, hogy apám nevét
megátkozzák, meggyalázzák, hanem oda dobom nekik azt, a mi az
enyim, a mi utolsó vagyonom: «nincs több!» Azok a gyémántok az én
becsületem.</p>
<p>Az a fehér láng úgy átragyogta a tündér arczot.</p>
<p>– Most már érti ön, hogy miért voltam úgy kétségbeesve, mikor
azt mondták, hogy gyémántjaink elvesztek? Most már tudja ön, hogy
mit hozott vissza ön nekem. De most már azt is tudja ön, hogy nem
fogad ön el semmit mást, mint azt, a minek a párját cserébe
visszaadja.</p>
<p>A lovag áhitattal érinté ajkaihoz a nyujtott kezét.</p>
<p>– Valóban azt. Monda. Nem aggódom miatta. Egy egész szivet. Nagy
szó ez. Nem mindenkinek van. Nincsenek <span class=
"pagenum"><a name="Page_159" id="Page_159">-159-</a></span> nekem
kételyeim e felől. A lelkem azt mondja, hogy ez a szív meg tud egy
nőt érdemelni. Ön tudja, hogy én nem értek a hizelkedéshez; nem
tudok olyan szavakat valakinek a szemébe mondani, a miktől az én
arczom pirul el előbb. De a nő alakja mellett, a kihez imádkozni
járok, én nem látok mást, csak a dicsfényt, a mi őt körülveszi. Ez
eltakar előlem családfát és pelengért, ez aureolban elvész előttem
a rongy, úgy, mint a gyémánt. De minek beszélünk ebből a hangból?
Még egyszer, mikor ön ismét ezen az úton fog lovagolni, eszébe
juthatna, hogy itt valaki álpáthoszszal nagyszívüségről beszélt:
jól tudva azt, hogy arra semmi oka. Ön mindig úrnője marad a gargói
uradalomnak.</p>
<p>– Azt hiszi ön? Gondolja tán, hogy engem is álomjárójává tett
annak az egy milliónak, a mivel szegény atyámat egészen
hypnotizálta?</p>
<p>– Hiszen ez tény. Az úrbériség kárpótlása a magyar nemzeti
becsület biztosítéka alá van helyezve.</p>
<p>– De, hol lesz az a magyar nemzet? mely elhiszem, hogy nagylelkű
lenne, ha élni hagynák. Nem kell-e neki ez óriások harczában
megsemmisülni.</p>
<p>– De nem fog megsemmisülni! kiálta föl indulatos hangon Ferencz.
Úgy hiszem, mint az Istent az égben, hogy diadalmaskodni fog!</p>
<p>– Ha egy ellenfél le nem győzni, rábocsátják a másikat.</p>
<p>– Hát akkor mi is fel fogunk kelni mind; ha nem elég a
fiatalságunk, táborba szállunk mi vének, a kik még itthon maradtunk
földet mivelni! S ha arra kerül a sor, én is odaállok az én tót
kaszásaimnak az élére s aztán meglássuk, hogy tud-e még úgy
vitatkozni a kasza a kozák dárdával, mint tudott
Osztrolenkánál?</p>
<p>A lovag egészen ledobta magáról eddigi álarczát. Ezeket a
szavakat a végtelen szenvedély, egy elzárkózott szívnek egész
Aetna-hősége forralta fel így, hogy kitörjenek az ajkakon. Így csak
az beszél, a ki meg is teszi azt, a mit mond. <span class=
"pagenum"><a name="Page_160" id="Page_160">-160-</a></span></p>
<p>Pálma milyen gyönyörrel nézett erre az apotheizált arczra! Neki
nyilt meg csak ez a lélek, neki lobbant csak fel ez a láng. Hiszen
azzal, a mit most mondott, az életét, a fejét tette le kezébe ez a
férfi. Ilyen szót mondani, Temetvényi Ferdinánd leánya előtt:
«akkor magam állok tót kaszásaim élére!» A bécsi udvaroncz
leányának merni e titkos gondolatot elárulni! Ilyenkor, midőn
köröskörül a vésztörvény uralma parancsol. Pálma szemei ragyogtak a
büszkeségtől, ez a férfi úgy odaadta magát az ő hatalmába, a hogy
egy rabszolgát eladnak testestől, lelkestől, örök birtokául a
megvevőnek. Hát nem volt-e ez egyenértékű nászajándék azért a
másikért, a mit ő adott neki?</p>
<p>– Mersz-e szeretni, ha megtudod, hogy rongyban járó koldus
vagyok?</p>
<p>– Mersz-e szeretni, ha megtudod, hogy halálramenő lázadó
vagyok?</p>
<p>Nem volt mit elmondaniok egymásnak többé. Az út az erdőből
fölfelé kanyarodott a várhegynek; csak egyesével lehetett rajta
járni, úgy benőtte azt már a cserje, olyan keveset járták már azt
az ösvényt, hadak útját hajdan!</p>
<p>Pálma előre lovagolt. Ferencz a nyomában.</p>
<p>Egyszerre megnyilt a kilátás s előttük állt a sűrű bozót közül
kiemelkedő ősi várrom, még romnak is felséges egy tanya.</p>
<p>Az első tekintetre, a mint egyszerre feltünik, egész
összeségében kedélynyomasztó kép, fel kell hozzá emelkedni a
léleknek, felhangolódni minden érzéknek, hogy megszokja,
megértse.</p>
<p>Mert a rom beszél!</p>
<p>Ha van, a ki azt megérti és tolmácsolni tudja.</p>
<p>A vár alá érve, leszálltak lovaikról, s azokat a lovászlegényre
bizták: maguk a gyepes úton haladtak tovább. Itt már tele volt a
pázsit sárga és lilaszín kikiricscsel; a verőfényes hegytetőn
korábban jön a tavasz, mint a ködös <span class="pagenum"><a name=
"Page_161" id="Page_161">-161-</a></span> völgyben. Még a lég is
más, a mit itt beszívunk. Érezték azt mindketten.</p>
<p>Pálma soha sem látta még ilyen közelről e romokat, a mik
családja nevében a prædicatumot képezték.</p>
<p>– Négyszáz év emlékeinek csoportozata ez itt együtt; mondá
Ferencz. Legutóbb épült része az egész elővár. Ez a homlokzat, a mi
a kapubejárat fölött emelkedik, még most is tartogat egy el nem
pusztítható emléket odafenn. Nézze ön; ott amaz ablak alatt mered
ki egy gyűmkő (Kragstein) szürke gránitból, annak a bunkóján egy
dsinfő van faragva, haja acanthus levelekben, fülei denevér
szárnyakban végződnek, arcza az ellenséggunyoló daczot fejezi ki.
Ez egy tanuja a barokk építészetnek. A maga korában remekmű. Egyike
volt az erkélyttartó poczkoknak.</p>
<p>– Lehetne oda fölmenni? Kérdé Pálma élénken.</p>
<p>– Koczkáztatott vállalat. De én voltam odafenn.</p>
<p>– Akkor én is felmegyek.</p>
<p>– Megkisértsük, hanem azt hagyjuk utoljára, majd ha a völgy
fölött egészen eltisztul a köd, erről a pontról derült időben
elragadó a kilátás. Előbb nézzük össze a mi romunkat. Sok kincs van
ebben elrejtve, ha nem is olyan, a minőért a kincsásók turkálnak a
kövek közt. Én sokszor összejártam ezeket a romokat diák éveimben,
otthon vagyok köztük.</p>
<p>– Ezt a toronyszerű tömör épületet már önnek az őse építette a
XVI-dik században, a királypárti Zabola. Az akkori olasz építészek
kezenyoma látszik még a düledéken is. Ezek a vakmerően alakított,
egymást támogató padmalyivek, ezek a félretolt boltozatok, ez a
rendes építészeti szabályokon átugráló bizarr szeszély, a szándékos
mellőzése minden symmetriának, ez az, a mit «parókastylnak»
nevezünk. Milyen szép lehetett ez, mikor egész pompájában
fennállt.</p>
<p>– Mennyivel szebb így összedülve!</p>
<p>– Ez mind a legcsodálatosabb ornamentikával volt alkalmazva. Még
most is van itt-ott nyoma. A márvány a <span class=
"pagenum"><a name="Page_162" id="Page_162">-162-</a></span> tűzben
mésszé égett, hanem a hol gránit-díszítmény volt, még most is
látszik egy-egy maradványa. Ott egy lizénának a párkányzata, amott
egy bolthajtás vésett zárköve, egy kagylódíszlet fekete jaspisból a
hajdani paneela töredéke. És idelenn a rovátkolt gránit pilaszterek
alsó részletei, a talapzat mélyen el van temetve a törmelék alá. Ez
volt a nagy dynastának a díszpalotája a hol tizennégy napig tartott
egy névnapi köszöntő, s lakadalom napján a vendégnek ajándékba
adták az ezüst tányért, a miről evett.</p>
<p>– Hát ez a sötét üreg itt a kapu alatt hová vezet?</p>
<p>– Ide voltak bezárva azok a gazdag kereskedők, a kiket
karavánjaikkal együtt elfogdostak, a míg otthonlevőik ki nem
váltották őket nehéz márkákkal.</p>
<p>– Mennyivel szebb így összedülve…</p>
<p>– Haladjunk beljebb.</p>
<p>A nagy kapuboltozaton túl egy kőtömkeleg fogadja a belépőket.
Érthetlen düledékhalmaz a laicus előtt, csak arra jó, hogy a
becsületes nevét felmázolja rá korommal, vagy bevésse a botja
szeges végével; de a ki érti a kövek beszédét, az eltudja mondani
meddig tartanak a barokk-kor romemlékei? hol kezdődik a husszita
korszak, e sziklafészek legelső megtelepítője? Itt áll még a
torony, azzal a feltört fülkével, a miben a befalazott csontvázat
találták. Nő volt. Az oduban most vércsék vijjongnak. A tágas
udvart tele nőtte a bozót. Az volt a lovagtornák szinköre valaha, a
belső erkély arrafelé nyilt, a honnan a világi és egyházi
méltóságok s a deli úrhölgyek nézték az ordáliákat. A két
előretörtető agár sündisznókat kergetett fel a bozótból.</p>
<p>– Ez a szük folyosó itt a bejárat a régi várba. Ferencz
félrehajtá a nyilás előtt burjánzó sombokrot, hogy utat nyisson
Pálmának. A folyosó sötét volt és hüvös. «Ez még a hussziták
építménye. Ez volt a harczi folyosó, a hol a betörő ostromlónak
csak ember-ember ellen lehetett küzdeni, s ha innen kijutott a
belső udvarra, túlnyomó <span class="pagenum"><a name="Page_163"
id="Page_163">-163-</a></span> számerővel, azokból az egymás
mellett tátongó üregekből eresztették rá az ott tartott medvéket, a
mik belevegyültek a harczba.</p>
<p>– Vajjon nem lakik most is vagy egy medve ottan?</p>
<p>– Rég kiveszett erről a vidékről a faja is. Nincs itt semmiféle
dúvad: róka legfeljebb. Itt az őrtorony falánál, a mi felülről
szélesebb már, mint alulról, s úgy hajlik előre, mintha csak egy
taszításra várna, hogy utána düljön a többinek, még én láttam
gyermekkoromban a hajdani kaszabörtönt; most már betemették az
omlatag kövek.</p>
<p>– Talán nem is temették be; de fél ön, hogy rám talál szakadni a
fal, ha meghallja az «én» lépteimet?</p>
<p>– Találunk annál érdekesebb megfigyelni valót. Ott balra a régi
husszita-templom maradványai. Kissé bajos hozzá a bejárás, mert a
kőhalom miatt lefelé kell bele menni.</p>
<p>Kész volt arra Pálma. Minden veszedelmes üregbe utána bujkált
vezetőjének s hallgatta nagy kegyelettel annak magyarázatát, mit
jelente e nagy tömör kődarabokon a kidomboruló maradványa egy
kehelynek, egy sasfej, meg egy oroszlánfej? és két evangelista
symboluma, Jánosé és Márké. Az évszám Ulászló király idejét jelezi
fenn, a padmalyba bevésve.</p>
<p>– Talán az őseink eretnekek voltak? mondá Pálma.</p>
<p>– Ezek nem voltak az ön ükei. Giskra rablóhadai voltak, a kiket
később ép az ön ősei pusztítottak ki innen.</p>
<p>– Akkor mégis az őseim lehettek: ön tudja, hogy anyai részről
cseh vért örököltem. A Giskrák és a Temetvényiek fajzata vagyok
együtt. Nekem mind a kétféle kisértet ősapám, a ki itt e falak
között huhog. Nem hallja őket huhogni? Az unokájukat üdvözlik.</p>
<p>– Menjünk innen, mert meghűti magát.</p>
<p>– Mindjárt. Menjen ön előre egy perczre.</p>
<p>Pálma, a mint magára maradt hirtelen letérdelt az oltárkő
kikopott lépcsőjére s ott egy urimáját, egy üdvözletet <span class=
"pagenum"><a name="Page_164" id="Page_164">-164-</a></span> és egy
hiszekegyet mondott el. Ferencznek nem volt szükség ezt
megtudni.</p>
<p>Azután utána ment. Követte egyik romról a másikra. Bástyák,
köröndök, ravelinok, felhasználva laktanyának, raktárnak,
istállónak: iszonyú boltozatú casamáták, gazdasági épületek, börtön
és templom, egy kifárasztó kőchaos az egész, sivár, leverő látvány
egész összeségében, egyenkint kővé vált kisértet. S e vigasztalan
omladvány közepett két földbástya völgyében egyszerre csak
előbukkanik a «kert».</p>
<p>A vár asszonyainak hajdani kertje.</p>
<p>A repkény befutott minden omladékot a kövér talajban, a
megrekedt nap melegétől magasra nőtt fű között bujálkodik az
oroszlánfog aranyvirága: hanem az egész kertből nincs már meg
egyéb, mint egy levendulabokor.</p>
<p>Hanem az megemlítésre méltó. Legalább kétszáz évesnek kell
lennie. Az az egy bokor, öles átmérőjüvé nőtt már meg.</p>
<p>S embermagasságnyira, örökzöld borítja, hamvaszöld színével
olyan, mint egy bársonykupola. S ez a magányos bozót tele van
pacsirtafészkekkel; itt nem fér hozzájuk semmi vérszopó állat. Az
anyák ott ülnek a tojásaikon, a himek a levegőben
szárnycsattogtatva énekelnek fölöttük.</p>
<p>– Ez az ön ősanyjának az utolsó virágbokra. Talán saját kezével
ültette. Talán maga szedte le a virágját mindig, a miből a
szépségörökítő királynévizet főzték.</p>
<p>Pálma elmélázva állt meg az óriás-virágbokor előtt s elnézte
álmadozva azokat a kis madárkákat, a mik fészkeikre le-leszállnak,
meg fölrebbennek; utolsó urai ennek a nagy várnak, s tán oda
képzelte magát annak az ősanyának, a ki saját kezeivel szedte le a
levendula virágát s főzte belőle azt a királynévizet, a mitől
szépsége örökkétartó lett.</p>
<p>Egyszer csak azt kérdé, mintha egy gondolat-akadály
felébresztette volna, a kérdés egy álom folytatása volt.
<span class="pagenum"><a name="Page_165" id=
"Page_165">-165-</a></span></p>
<p>– De hát az a tömérdek ember hol vette itt a vizet? Hisz itt
ezernyi népnek kellett lakni?</p>
<p>– Jöjjön oda velem, majd megmutatom.</p>
<p>Annak a pázsittal benőtt kis völgynek a mélyén látszott egy
kerek romhalmaz, közepén kifalazott mély üreggel.</p>
<p>– Ez volt a kút.</p>
<p>Ferencz egy követ dobott le abba, a falakba ütköző kavics zöreje
perczekig hallható volt.</p>
<p>– Ez a kút nagyon mély lehet, mondá Pálma.</p>
<p>– Egész a bércz aljáig lehatol.</p>
<p>– Iszonyú árba kerülhetett az.</p>
<p>– Valóban iszonyú ár volt: de nem arany, hanem iszonyú
szerelem.</p>
<p>– Ah! E kútnak regényes története van?</p>
<p>– Annál regényesebb, mert igaz. Őrjöngő lélek kellett hozzá,
mely megkisértse és végrehajtsa.</p>
<p>– Ön tudja ezt a történetet? Talán költeményt is irtak róla?</p>
<p>– Én is ismerek egyet.</p>
<p>– Tudja ön könyv nélkül?</p>
<p>– Tudom.</p>
<p>– Kérem. Mondja el nekem!</p>
<p>Olyan szépen tudott kérni.</p>
<p>– Kissé hosszú.</p>
<p>– Annál jobb lesz. Mondá Pálma s gyermeteg tudnivágygyal veté le
magát a bársonykerevetre; félkönyökére dőlve rajta. Igen: egy
hajdani nagy kővályú volt ott, melynek a félpárkánya le volt törve:
azt most, mint a dagadó párna, úgy benőtte a bársonymoh, a miből a
tavaszi kigyójáczint zafirvirágbimbói kandikáltak elő. Ez volt a
bársonykerevet. Üljön le oda a taburettre.</p>
<p>Igen. Zsámolyka is volt ott a felolvasó számára: egy tört
amphora talapja. Arra leülhetett a hölgy lábaihoz.</p>
<p>Aztán hölgye kezét kezébe véve, elmondá neki azt a költeményt, a
mi nincs a közönség számára irva. <span class="pagenum"><a name=
"Page_166" id="Page_166">-166-</a></span></p>
<p>A sokat szenvedett Omár története ez. Derék fiatal lovag volt;
távol Ázsia szülötte. A nagy hadjáratban, mely az Allah-hívők
minden nemzetét egyesítve hozta a nyugot ellen, foglyul esett Omár
huszonnégy társával Zabola vezér hatalmába. Otthon a szép Libanon
völgyén fiatal mátka epedett utána, egyike azoknak, a kik együtt
halnak meg a hűséggel, a szép Laila. Omár bég ajánlott magáért
roppant váltságdíjat győztes elfogójának, mesés díjat. Az még
mesésebb árt kivánt tőle. Visszaadja neki szabadsáságát, ha ő és
társai itt e vár szikláján kutat fúrnak, mely élő vízre talál.
Hozzá fogtak. Rémséges munka volt, minden ölnél súlyosbodó. Vívtak
a kővel. Ásták a börtön falát, lefelé, a föld mélye felé keresztül.
A huszonnégy társ egyenkint mind megszabadult. Át a túlvilágba.
Utoljára Omár maga egyedül marad. Ő küzd tovább a sziklával, száz
ölnyi mélységben, ott döng éjszakánkint nehéz pőrölyütése.
Esténkint felhuzták őt a mélyből, az Isten világát látni, a szabad
levegőt beszívni, a csillagokhoz beszélni. Ilyenkor meglátja őt az
erkély ablakából a várúr szép leánya: Rózsa. Ismeri a halavány ifju
történetét, ki szabadságért küzd napon és éjen át, iszonyatos
esztendőkön át a szikla szívében. A leány könyörög apjának, hogy
bocsássa őt szabadon, könyörög a sziklának, hogy adja meg, a mit
keres. A szikla szíve érzőbb, egy napon felfakad a kövek
mélységeiből a keresett forrás. Omár megtalálta börtöne végét; a
kút megtelt. Van diadal a várban. A hőst ünnepelik. Aranyba,
bársonyba öltöztetik. Most már nemcsak a szabadságot kinálják
vissza neki; a vár ura szerető leányát kész hozzá adni. Övé lesz a
vár és hölgy, kincs és szerelem. De Omár csak e nevet hangoztatja
most is: Laila. Ez volt jajkiáltásának hangja és álomébresztője, e
hanggal ostromolta a sziklát; e hanggal hívta le a csillagokat
onnan felülről s a vizek szellemeit a föld mélyéből. Beszélni is
elfelejtett, csak ez egy nevet nem felejté.</p>
<p>Készült a menyegzői pompa. Csojtáros paripán, vőfélyei élén a
vőlegény. Mikor kiértek a föllobogózott udvarra, <span class=
"pagenum"><a name="Page_167" id="Page_167">-167-</a></span>
sarkantyuba kapta páripáját, fölvágtatott, a bástyára, a mit most
is «mátka ugrónak» neveznek s onnan egy szökéssel leugrott.
Mohamednek minden prófétája, Jézusnak minden szentei segítettek,
hogy össze nem zúzta magát; megmenekült, visszakiáltva az utána
bámulókra: Laila!</p>
<p>Meglehet, hogy szép is volt ez a költemény. Lehet, hogy csak a
meleg, átérzett előadás tette megkapóvá; vagy talán csak a leány
hangulatának fogékonysága talált abban annyi rokonszenves
gondolatot: Pálma el volt tőle ragadtatva. A szemeiben ragyogtak a
könyek. Megtudta, hogy még a villogó kardnál is van szebb, a mi a
férfit széppé varázsolja. Nem birta titkolni elragadtatását. Oda
futott a kúthoz s lehajolva annak mély ürege fölé, lekiáltá abba:
«Laila! Omár!» s várta, hogy nem kiáltanak-e vissza?</p>
<p>Ferencz visszatartá őt kezénél fogva.</p>
<p>– Vigyázzon, a kőpárkány omlatag.</p>
<p>Pálma leszakított egy repkényágat a kőről s azt Ferencz kalapja
körül fonta.</p>
<p>Büszke volt rá.</p>
<p>Hisz ez több, mint fejedelmi fényűzés! Ezt nem szerezheti meg
magának sem Napoleon, sem Rothschild, hogy egy költője legyen, a ki
rajta kívül nem kőltő senkire nézve a világon; a kinek remekműveit
nem hallja, nem olvassa senki más, egyedül ő.</p>
<p>Hát nem igaz-e? Vezércsillag, a mit nem lát senki más az égen,
csak egyedül az, a ki azt magáénak választotta.</p>
<p>– És ez a költemény nincs se leirva, se kinyomtatva sehol, mondá
Ferencznek. Ne is legyen. De én azt még is birni fogom. Tudja ön,
hogyan? Ön szakról-szakra el fogja azt annyiszor mondani előttem, a
míg azt könyv nélkül megtanulom s akkor ketten fogjuk azt birni és
senki más.</p>
<p>Ferencz el volt bűvölve ettől a kivánságtól. Hogy ne igérte
volna meg? Szájról-szájra fogja átadni a «szegény Omár» történetét,
a ki olyan bolond volt, hogy Pálma <span class="pagenum"><a name=
"Page_168" id="Page_168">-168-</a></span> grófnő ősapjának kutat
furt a sziklájába, s mikor ez a leányát kinálta neki, haza futott
régi kedveséhez!</p>
<p>– Megláthatjuk azt a bástyát, a honnan Omár alá ugratott? kérdé
a leány.</p>
<p>– Visszatértünkben oda kerülhetünk.</p>
<p>Pálma egy ágacskát tört le a levendula bokorból s azt a süvegje
mellé tűzte. Aztán búcsut vett a bokorlakó kis madárkáktól,
lelkeikre kötve, hogy a kicsinyeiket szeressék, s a kedveseikhez
hívek maradjanak. Azok azt meg is értették.</p>
<p>– Akarja ön, hogy felmenjünk a «mátkaugró»-hoz?</p>
<p>Pálma a fejét rázta.</p>
<p>– Nem! nem! Az ominozus hely. Nem szeretem a baljóslatokat.
Kúszszunk fel inkább ahhoz a párkánykőhöz, a honnan az egész tájat
belátni.</p>
<p>Kissé merész volt a vállalat. Egy félig leomlott kőfalat kellett
felhasználni lépcső gyanánt, itt-ott kiálló kövekre lépegetve s fél
kézzel a falba gyökerezett vad rezeda kóróiba kapaszkodva. Ámde
hisz ott volt Ferencz: ő ment elől, kiszámítva minden lépést, s
kezével Pálma kezét tartva. A veszélyes lépcsőzet meg lett hódítva
diadalmasan; innen aztán egy fűvel benőtt keskeny párkányzaton át
el lehetett jutni a hajdani czímerterem ajtajáig. A padozat
elmeszesült márványát benőtte már a fű. A hajdani fegyverdísz
helyett az öles vadsóska dárdás levelei diszítik a falakat; a
szögletekben madárkoponyák vannak elszórva: vércsék, baglyok
tartják itt most lakomáikat. A terem tulsó oldalán van egy kettős
ajtó: tulajdonképen egy boltozattól átivelt nyilás, melyet egy
granit-támoszlop választ kétfelé. Innen volt valaha a kijárás az
erkélyre, mely az egész homlokzaton végig futott; most már csak egy
gyámkő áll ki belőle: egy ölnyi hosszú gránitdarab, csodás dzsin
főben végződő: csak olyan széles, hogy egy ember megállhat rajta.
Alatta az omladék tövéig hat ölnyi mélység és azután a meredeken
aláhanyatló sziklaoldal, melyet a mélyből felnyuló fenyőóriások
sudarai takarnak el. <span class="pagenum"><a name="Page_169" id=
"Page_169">-169-</a></span></p>
<p>Pálma kiszökött e gyámkőre, s merészen lépett annak a végső
csúcsára. Tehette. A háta mögött állt Ferencz, olyan közel tartva
hozzá kiterjesztett két karját, – mint a milyen közel szokta
tartani az őrangyal a kezét a mélységbe letekintő gyermek feje
fölött.</p>
<p>A látvány megjutalmazta a merész fáradságot. A feltisztult ég
mellett egész a távol láthatáron felmeredő Szent István tornyáig
lehetett belátni a szép körtájképet, mely összeségében oly
fenséges, mint részleteiben elandalító. Őserdőkbe burkolt
hegyhátak, átszelve zöld völgyszalagoktól, miken fehér patakok
kigyóznak végig; az elszórt falvak piros födelű templomaikkal,
karcsú bádogfödte tornyaikkal, a kelepelő malmok a völgyekben, a
hámorok tűzvilága az erdők sötétjében, a fákkal szegélyezett utak,
a mik mind a kép előterébe futnak össze, a hol egy magas dombtetőn
emelkedik ki az ujabbkori Gargóvár, renaissance izlésű
épülethalmazával, a zöld mázas háztetőn veres betükkel kirakva az
építtető neve. Fölötte az I. H. S. a kereszttel, alatta az évszám
1723. A pragmatica sanctio éve. Az őrtoronyból lomhán csügg alá a
zászló, a család szineivel: veres és zöld: a Szent István rend
szinei. Fejedelmi lakás az.</p>
<p>És távol, az átlátszó köd leplében, két sötét erdő közé, mint
egy rámába szorítva, látszott egy gyönyörű kis napsütötte völgy,
keresztül-kasul szeldelve vetéstáblák, barna, sárga és mindenféle
zöldben pompázó sávjaival, a teknőjében egy kis falu, s egészen
erre fordulva egy fehér úri lak, nagy kerttel a háta mögött. A nap
úgy reá tűz, hogy az ablakait meg lehetne számlálni a távolból.
Körülötte szerteszéjjel sárga, barna, piros tetejű házak, zöldre,
kékre, rózsaszinre festett falakkal: mint egy skatulyából kiszórt
gyermekjáték.</p>
<p>Pálma két kezét keblére fektetve, bámult le sokáig ez
átnézhetetlen képre.</p>
<p>– Nem szédül ön még? suttogá az ott a háta mögött.</p>
<p>– Hisz itt van ön, mondá Pálma s aztán nagyot sohajtott.
<span class="pagenum"><a name="Page_170" id=
"Page_170">-170-</a></span> Ha már attól a gondolattól nem
szédülök, hogy ez a végtelen tömérdek nagy kép, a mi itt körülvesz,
mind, mind az én birtokom, s aztán, hogy meg kell érnem azt az
időt, a mikor semmi, de semmi nem lesz belőle az enyém…</p>
<p>– Valami talán mégis az lesz.</p>
<p>Egy felvillanó mosoly elűzte Pálma arczáról a
búskomolyságot.</p>
<p>– Az a völgyecske ott? Azzal a fehér házzal? Az az öné?</p>
<p>– Nem az.</p>
<p>– Hát kié?</p>
<p>– A «mienk».</p>
<p>E szóra Pálma csakugyan kicsinyben mult, hogy le nem szédült, de
nem a mélységbe, hanem Ferencz karjai közé.</p>
<p>– Ah! ha én most repülni tudnék!</p>
<p>És aztán nem bámult többé egyebet abból a nagy panorámából, mint
azt a kis talitarka völgyet. Alig akart tőle megválni.</p>
<p>Ferencznek figyelmeztetni kellett őt rá, hogy ideje lesz a
visszatérésre gondolni. Olyan nehezen határozta el rá magát.</p>
<p>Most azután igazán jó lett volna Pálmának, ha repülni tudott
volna, mert felmászni a meredek düledéken még csak könnyű tudomány,
de lejönni nagy mesterség.</p>
<p>Visszatérett Ferencznek kellett elől menni. Az egyik lábával
biztos támpontot keresve, a másikat megfeszíté, hogy arra lépjen rá
Pálma, mint egy lépcsőre. Hanem a leszállásnál nagyon ügyetlen volt
a leány. Olyan gyámoltalanul nézegetett, hol fel, hol alá, reszkető
kezeivel a kőből kinőtt bozótba kapaszkodva, hogy utoljára Ferencz
félretett minden etiquettet s egy bátortalan lépésnél átkarolta a
leánynak mind a két térdét s az ölébe vette egészen, így aztán nagy
ovatosan szállt alá könnyű terhével együtt. A leány átkarolta a
nyakát. <span class="pagenum"><a name="Page_171" id=
"Page_171">-171-</a></span></p>
<p>Az út veszedelmese véget is ért már, talán a maga lábán is
tudott volna már menni a leány, de még csak mindig úgy vitte a
karján. Még nagy kövek voltak az útban!</p>
<p>A leány számlálta magában: «egy – kettő – három».</p>
<p>Mégis az ölében vitte. Most már csak apró kövek voltak az útban.
Igen, de hegyesek, sértők. «Négy – öt – hat.»</p>
<p>Az apró kövek is elfogytak. De még következett a tövisbozót.
Szúrós, tépő tövis. «Hét – nyolcz – kilencz.»</p>
<p>De már a tövisből is kifogyott: pázsit következett, szép puha
fű. De a fű között kigyó lappanghat. Még egy lépés, azt
elriasztani, aztán még egy, kikeresni a legtisztább helyet s még
egy utolsó, térdreereszkedni s úgy tenni le a földre karján hozott
kincsét, talán hozzá is ért az ajka a köntöséhez. A leány azt
mondá: «tizenkettő».</p>
<p>– Tizenkét perczig tudott ön csaló lenni! Már amott letehetett
volna…</p>
<p>Ferencz folyvást térden állva, mint egy rajtakapott gyermek
tekintett föl rá, bocsánatkérőleg.</p>
<p>– Tolvaj voltam?</p>
<p>– Bolond «vagy!» A magadét loptad meg!</p>
<p>S azzal a térdeplőnek önkényt a térdére vetette magát s még
egyszer átölelte a nyakát.</p>
<p>Valaki nézte őket a kapuból.</p>
<p>Ők is látták azt, az is látta őket s egyik sem riadt fel a
másiktól.</p>
<p>Egy tizenhat agancsos gim állt a kapubejárat előtt. Az erdők
ős-aristokratája. Nemes fejét magasra emelte a herczegi koronával.
A szarvasok himei nem szégyenlik szarvaikat. Ők azt nem a
feleségeiktől kapják. Az az ő czimerkoronájuk: minden évben egy
ranggal többet mutat; nemes, bojár, lovag, báró, gróf, marquis,
grand, herczeg, fürst, fejedelem! s még odább!</p>
<p>Olyan csendes, nyugodt méltósággal nézett arra a másik kettőre,
a kivel az ősromok közt (most már közös otthon) a véletlen
összehozta. Azok meg vissza ő rá. <span class="pagenum"><a name=
"Page_172" id="Page_172">-172-</a></span></p>
<p>Az ebek előrohantak a bozótból s csaholásukra mint egy
félbeszakadt álom, tünt el a kép. A szarvas nem állt a kapuban s a
leány nem csüggött a férfi vállán.</p>
<p>Egy búcsúköszöntést vetett kezével a romok felé.</p>
<p>– Adieu örökre. S aztán végigtekintve még egyszer a kapuból
határt nem láttató uradalmán, felsóhajtva mondá: – Téged mind nem
sajnállak; hanem azt az egy levendulabokrot, – azt sajnálom.</p>
<p>Mire visszakerültek a gargóvári kastélyba, az urak már minden
számadással tisztában voltak.</p>
<h3>«ŐRKÖDJÉK FÖLÖTTE…!»</h3>
<p>A szép, meleg tavaszszal egyszerre minden kibujt a földből.</p>
<p>Nemcsak a füvek és virágok, hanem a magyar seregek is.</p>
<p>Megfordult a világ sorja. Új fejezet kezdődött a
históriában.</p>
<p>A futó táblabirák, a hadnagyokból lett vezérek visszatértek,
mint győztes hősök. Hihetetlen dolgok mentek végbe.</p>
<p>Egy szép napon ismét Gorombolyi nevével ébredt fel a szép
Vágvölgye. Itt lesz holnap! Nem őrnagy most, hanem tábornok.
Csodákkal határos, a mi mindent elkövetett. Egész hadoszlopokat
göngyölített fel maga előtt. Némelyek azt mondják, hogy van
harminczezer embere, mások, hogy csak háromezer, ismét mások, hogy
csak háromszáz, hanem ezek aztán nem is emberek, hanem táltosok.
Annyi igaz, hogy fényes délben rohammal foglalt el egy várost, a
mit ágyúkkal, lovas és gyalog csapatokkal megszállva tartott az
ellenfél: azt kiverte, szétszórta, ágyúit elvette, tisztikarát az
ebédnél elfogta, olyan rémületet gerjesztett maga előtt, hogy a
generalissimus egy egész hadosztályt detachirozott a
feltartóztatására. <span class="pagenum"><a name="Page_173" id=
"Page_173">-173-</a></span></p>
<p>Abban az elfogott tisztikarban a többek között ott volt a gróf**
vezette szabadcsapat tiszteivel együtt, a mi barátunk: Opatovszky
Soma is. A fogoly tiszteket Pestre küldték. A főváros jobbparti
része már akkor magyar kézben volt.</p>
<p>Hiszen az ellenfél fogoly tiszteivel a magyarok igen udvariasan
bántak. Soha jobb dolga nem volt annak a két muszka tisztnek, a
kiket Bem Brassónál elfogott, mint Debreczenben. Minden nap
lakomára voltak híva s úgy megszerették itt, hogy alig akartak
elválni. Azóta vagy tábornokok lettek, vagy nihilisták.</p>
<p>De annál kevésbbé volt megnyugtató Kornél úrfi sorsa, mert a
magyarok nem követték ez esetben azt a jelszót, hogy «mitgefangen,
mitgetrunken» – hanem mikor a traktára került a sor, azt mondták,
hogy a többi csak hadd legyen «getrunken», te magad pedig – tanuld
meg, hogy mi az a márcziális törvény.</p>
<p>Biz annak azóta hirét sem hallotta senki. Azt sem tudja a mai
kor, hogy a «márcziális» sör-e, vagy szagos ibolya.</p>
<p>Ott termett az Debreczenben. Most is emlékezem még reá, mikor
egy zúzmarás februári reggel felolvasták abban a rideg külsejű
szőnyegtelen nagy teremben az 1-ső §-t: «a honvédelmi bizottmány
felhatalmaztatik, hogy ott, hol a körülmények megkivánják,
rögtönitélő hadi s polgári vegyes biróságot alakítson». Láttam a
mostani kormánypárti embereket keményen harczolni azon elv mellett,
hogy ily biróságok helyett a vármegyék esküdtszék útján itéljenek a
vádlottak fölött s előttem a tűzlángarczaik, a most már ősz, még
akkor koromfekete szakállú szélsőbali szónokoknak, a kik azt az
eszmét vitték diadalra, hogy ne esküdtszék legyen a biró, ne is az
országgyülés nevezze ki a birákat, hanem a kormány.</p>
<p>Még most is borsódzik bele a hátam, mikor visszagondolok arra a
paragraphusra, hogy ha egy ujságiró álhireket, pletykákat közöl, a
márcziális biróság elé állíttassék. <span class="pagenum"><a name=
"Page_174" id="Page_174">-174-</a></span> Szerencsére ezt az egyet
leszavazták. Mert ha ez érvényben volna, mai nap úgy vadásznának az
ujságirókra széltében, mint augusztus tizenhatodikán a nyulakra a
mezőn! – Mert a márcziális törvény csak egy büntetést ismert:
halált; az itéletnek, a kimondás után három óra mulva végre kell
hajtatni, minden appelláta nélkül.</p>
<p>Tehát Soma úrfinak a dolga semmi sem volt kevésbbé, mint tréfás.
Szerencséje volt, hogy a kerület illetőségénél fogva a pesti
vészbiróság elé tartozott az ügye, az pedig még nem alakult meg –
bizonyos elháríthatatlan akadályok miatt, s ezzel egy kis
bitóhaladékot (galgenfrist) kapott a jámbor.</p>
<p>A mint megtudta Soma úrfi fátumát Ferencz bácsi, természetes,
hogy rögtön félbeszakította a boldog pásztorórák ábrándjait
Gargóváron, csak úgy uti köpenyegben búcsúzva el Pálmától, rögtön
vágtatott le Pestre; vitte magával a vármegye, meg a doktorok
decretumait és paréreit, a melyekben constatáltatik,
elhatároztatik, hogy Opatovszky Kornél elmeháborodott, s ilyen
formán beszámítás alá nem eső. Sehol a világon az őrültet ki nem
végzik. És szerencsére a vésztörvényszék elnöke humánus,
törvénytudó ember volt; Illavaynak régi jó ismerőse.</p>
<p>Alig távozott el a jegyese, Pálma kap egy levelet az ismerős női
kéztől: a szokott szinű papiron, a gyászfecskével.</p>
<p>Ezuttal csak ez a két szó volt beleirva:</p>
<p>«Őrködjék fölötte!»</p>
<p>Pálma nem tudta mire magyarázni ezt az intést.</p>
<p>Hiszen hogy őrködhetik egy nő egy férfi fölött? A mi hatalmában
áll, azt különben is megteszi, nem kell rá figyelmeztetés.
Mindenüvé csak nem kisérheti, hogy vigyázzon rá. S kivált egy olyan
férfira, mint Illavay. Annál van az ész, az erő; és mégis ő
vigyázzon rá, a megtestesült gyámoltalanság? S minő veszély lehet
az, a mi ellen őt Pálma megvédheti! Ok nélkül pedig ilyen levelet
nem írnak. <span class="pagenum"><a name="Page_175" id=
"Page_175">-175-</a></span></p>
<p>Nem tudta elképzelni; – pedig mindenféle bajra gondolt a
világon.</p>
<p>Tehát ezek a napok voltak azok, a mikben a Vágvidéken arra
ébredtek az emberek, hogy «jön Gorombolyi!» A hős, a dicső ember!
Nem volt már senki megrémülve a közeledtétől: várták, mint a
Messiást. Deputatiókat küldtek eléje, kaptak rajta, hogy melyik
város nyerje meg vendégének egész dandárával együtt? s csinálták
eléje a diadaliveket minden város, minden falu végén, a hol
keresztül fog vonulni.</p>
<p>Ezuttal Temetvényi Ferdinánd is kidugta a csigaszarvait a
házból. Elküldé magát mr. Cousint egy lekötelező levéllel a
diadalmas hős elé, meginvitálva őt Gargóvárra.</p>
<p>Gorombolyi azt válaszolta, hogy különben is szándéka volt a
grófot meglátogatni, bárha szállásra ott nem maradhat is; de egy
rövid ebédre, a hol egyről-másról majd elbeszélgetnek.</p>
<p>A grófot ez az izenet egészen kihozta rendes apathiájából.
Minden előkészületet megtett nagyhirű vendége méltó fogadására. A
helység végén építették a diadalivet a fenyőgalyakból, piros
bazsarózsákból rakva ki a homlokzatán e szókat: «Isten hozott!» A
piaczon emelvényt állítottak fel, a hol a plébános fogja őt
üdvözölni, becsületes tótországi magyar szónoklattal: ellenben a
vespilló latin ódával fogja őt megtisztelni. Sőt a gróf maga is
eléje fog lovagolni pompásan felcsojtározott paripán, s nagy
tanakodás folyt a fölött, hogy vajjon teljes mágnási díszpompában
rukkoljon-e ki? vagy nagyobb megtiszteltetésnek fogja venni a
demokrata hadvezér, ha egyszerű polgári magyar viseletben, kerek,
fekete strucztollas kalappal a fején üdvözli őt a vár ura? Az
utóbbiban állapodtak meg. S volt kinja egy tenyérnyi papiros
darabnak, a miről a gróf egy öt soros szónoklatot betanult előtte
való este, minden étel után felkelt és kiment a szomszéd szobába,
még egyszer átolvasni a beszédet s egész akadémiai <span class=
"pagenum"><a name="Page_176" id="Page_176">-176-</a></span>
discussió folyt a fölött a plébánossal, hogy vajjon helyesen lesz-e
e szó mondva: «szerencséltet?» Mert az ő ifju korában ez a szó
annyit jelentett, hogy «valami veszedelembe visz». Hanem aztán
szavazattöbbséggel el lett döntve, hogy ez a mai nap fogalmai
szerint annyit tesz, hogy «boldogít». A gróf mégis jobb szerette
volna azt mondani, hogy «megboldogít».</p>
<p>Pálmára az a hatása volt ennek a nagy előkészületfitogtatásnak,
mintha ennek a kivitelében valami hibának kellene történni.</p>
<p>Az ember azért mutogatja, hogy szörnyen menni akar, hogy ha
történetesen elmarad a menetele, azt mondhassa: «ej milyen nagyon
sajnálom! Pedig hogy készültem rá!»</p>
<p>Csakugyan az is lett belőle. Mikor már korán reggel készen
álltak a hintók, a banderium nyeregben ült, a huszonnégy szűz
felállítva a diadaliv két oldalán; a mozsarak elhelyezve az óvár
parkján, meg a piaczon; már a gróf is felvette a polgárias szabású
fekete bársony Zrinyi-dolmányt, a minek még egy, válltól könyökig
érő második kurta ujja volt, a hozzá illő fekete strucztollas
kalábriaival, s a magyar öltözetet még polgárias minőségében is
kiegészítő kardot is felkötötte hozzá, a minek oxydált ezüst tokja
volt, hát akkor az a véletlen baleset történt, hogy mikor már a
lóra fel akart ülni, a jobb lába lecsúszott a kengyelről s azzal a
bal térdével oly szerencsétlenül esett a kövezetre, hogy úgy
kellett őt fölvinni a szobájába; nem tudott a lábán állni. A
szerencsére jelenlevő járási sebész rögtön megvizsgálta a sérülést
s hideg borogatásokat rendelt. Cousin úr titokban megsúgta
mindenkinek, hogy a gróf veszedelmes csontrepedést szenvedett a
térde kalácsában, de ezt nem kell tovább adni, s különösen a
comtesse előtt titokban kell tartani. Annál fogva ezt Pálma két
percz mulva már megtudta, s rögtön, a toilette-asztala mellől, azon
módon, szétbontott hajjal rohant az atyja szobájába. Azt már a
nyugágyon <span class="pagenum"><a name="Page_177" id=
"Page_177">-177-</a></span> fekve találta; a sebész zsindelyről meg
gypszről beszélt, a sérült láb be volt polyálva erősen.</p>
<p>– Az Istenért! Nagy bajod történt? kérdé Pálma.</p>
<p>– Tudod, hogy én sziszszenés nélkül szoktam tűrni a
fájdalmakat.</p>
<p>Az igaz, ha nagy baja volt a grófnak, azt el tudta titkolni,
mikor már ő elkezdett hangosan nyögni, akkor csaknem bizonyos volt,
hogy semmi baja sincs.</p>
<p>Azonban még most is rajta volt a dupla ujjas bársony
Zrinyi-dolmány.</p>
<p>– Ágyba kellene feküdnöd! Mért nem vetkőzteted le magadat s nem
veszed fel a hálókabátot?</p>
<p>– Majd később, mondá a gróf fanyar képpel. Pálma kezdett érteni.
Csak te siess a magad toilettejével elkészülni. Ő excellentiája a
tisztelt – hős – nem sokára megérkezik. Hogy elfogadhasd.
Vezessétek egyenesen ide hozzám.</p>
<p>Most már egészen értette Pálma. A magas vendégnek látni kell,
hogy egész a jelmez fölvételéig készen volt az üdvözletére minden!
Csak az a sajnos baleset! Milyen kár!</p>
<p>Vissza is ment aztán nyugodtan a toilette-szobájába Pálma s
hagyta a komornájának a hajával azt csinálni, a mit legjobbnak
lát.</p>
<p>Az ünnepélyességekben nem történt semmi hiba. A taraczkok
pompásan elsültek, a szónoklatok még pompásabban; Gorombolyi
szintén kitett magáért, a magyar, tót és latin szónoklatokra
ugyanazon idiomákban felelt meg ex tripode s azok mind monumentális
beszédek voltak. Külső pompát ugyan nem hozott magával, ha csak azt
az attilája könyökére varrott két öreg foltot nem veszszük annak. A
gonosz nyelvek ugyan azt beszélik, hogy nem volt az az attila a
könyökein kiszakadva, hanem a tábornok csak azért varratta azokat
oda, mert a jó katonát legjobban diszíti a foltos ruha: a hadakozás
közben nem ér rá az ember costumeöt változtatni. Az arany gallér
<span class="pagenum"><a name="Page_178" id=
"Page_178">-178-</a></span> sem volt uj az attilán, a pléhgallérban
az ócskaság teszi meg a pompát. Mellén ott volt a piros szalagos
érdemrend.</p>
<p>Hanem azért macedoniai Nagy Sándor nem viselt büszkébb arczot,
mint a milyennel ő beköszöntött a gargói kastélyba. Látszott minden
vonásán az az önérzet, hogy ez az az ember, a ki minden szembejövő
ellenséget megver, minden szónokot ledisputál, s minden
asszonyfélét meghódít.</p>
<p>Már hírül adták neki útközben a gróf balesetét.</p>
<p>Annálfogva kiséretét az elfogadási teremben hagyva, egyedül
keresé föl Temetvényit hálószobájában.</p>
<p>Pálma fogadta a vendéget.</p>
<p>– Nézze, szegény atyámat, milyen nagy baj érte.</p>
<p>Gorombolyi egyike volt a legigazhivőbb embereknek.</p>
<p>Egész részvéttel járult a gróf fekvőhelyéhez, kinek a
megszenvedett lába egy fauteuilre volt téve, míg maga egy
bőrcauseuseön feküdt.</p>
<p>– A legnagyobb részvéttel hallottuk mindnyájan a gróf balesetét.
Reménylem, hogy nem lesznek komolyabb következései. Rögtön küldtem
a tábori törzsorvosért. Oh az egy Galenus!</p>
<p>A gróf bágyadt hangon beszélte el, hogy hogyan történt ez az
eset s kifejezte arczával, hogy mennyi önuralkodásába kerül metsző
fájdalmait leküzdeni.</p>
<p>– Legyen e fájdalmaknak meggyógyító írja azon tudat, hogy ön
ezeket hazája szolgálatában nyerte. Ez a seb oly drága érdem lesz a
haza előtt, mintha az ütközetben érte volna önt. Ezt sem
mulasztandom el mindazokkal tudatni, kiknek feladatuk leend a
hazafiui érdemeket egykor megjutalmazni. Még ma megirom
Debreczenbe, hogy Temetvényi gróf a kivonulás alkalmával a
baltérdén sebet kapott.</p>
<p>(«Hü, teringettét! szepegett magában a gróf, ez sok lesz a
jóból. Mire ez a hír Debreczenbe eljut, már akkorra tizenkétfontos
ágyugolyó hordta el a lábát. Jó lesz ezzel alább hagyni.»)
<span class="pagenum"><a name="Page_179" id=
"Page_179">-179-</a></span></p>
<p>– Oh kérem, szót sem érdemel, mondá, egyszerre nekiderülő
arczczal. Egy kis bőrhorzsolás, semmi egyéb; két nap mulva nyoma
sem marad. Ne is beszéljünk róla. Én azért részt fogok venni a
barátságos lakomában, a mire excellentiátok kegyes volt szíves
meghívásomat elfogadni.</p>
<p>– Bocsánat, gróf úr, én önt nem «excellentiáztam».</p>
<p>– Ah, az engem nem is illet meg. Én csak egyszerű polgártárs
vagyok. Én tudom, hogy semmi sem vagyok. De ön egy tábornok. Azt
megilleti az excellentia.</p>
<p>– No, ha nem akarjuk egymást polgártársnak nevezni, hát nem
bánom, exczellentiázzuk egymást mind a ketten.</p>
<p>Aztán addig komplimentiroztak egymásnak, míg Pálma kinevette
mind a kettőjöket. – A mi Gorombolyinak nagyon megtetszett.</p>
<p>Odanyujtá a kezét a grófnőnek.</p>
<p>– Megengedi a gargói hősnő, hogy hódolatom adóját egy kézcsókban
lerójjam?</p>
<p>Megengedte, de nagyot bámult.</p>
<p>– Hogy jutok én a gargói hősnő czímhez?</p>
<p>– Hát hisz önt az egész világ így hivja. Azt hiszi ön, hogy nem
zengi az egész ország négy sarka vissza a gargói hősnők nevét, a
hogy az egri hősnőkét örökre fentartá; a kik ama dicső ütközetben a
férfiakat lelkesítő buzdításaikkal ösztönzék a győzelemre.</p>
<p>– A tábornok úr tréfál. Azt a mi kis csetepaténkat érti? Szólt
közbe a gróf.</p>
<p>– Mit? Kis csetepaté? Uram! Az egy világtörténeti momentum volt!
A mit mi többiek tettünk, az mind semmi. Mit Bem erdélyi hadjárata?
Mit Perczel Mór bánáti harczai? Mit ennek a patikáriusnak az egész
hadviselése? az én portyázásomat nem is emlegetve; – mi ez mind
ahhoz a hős tetthez, a mit ez a szolgabiró itten véghez vitt?
Amazoknak mind hadseregek álltak a rendelkezésére; ágyúpark,
lovassági dandár: ez meg itt puszta kézzel, kaszás, vasvillás
néppel neki megy az ellenségnek <span class="pagenum"><a name=
"Page_180" id="Page_180">-180-</a></span> s elveszi a fejünk fölül
azt a nagy veszedelmet, mely egész Felső-Magyarországot fenyegette.
Uram! Ez a név a honmentők sorába lesz felirva s én nagyon örülök
rajta, hogy excellentiátok neve együtt emlegettetik vele.</p>
<p>– Igazán? Kérdezé érdekelten a gróf. Ez csakugyan valami
nevezetes cselekedet volt?</p>
<p>– Annyira nevezetes, hogy nem tudunk a megjutalmazásra elég
nagyot kigondolni. Hol van ez a dicső férfiu? Én azt hittem, hogy
itt találom.</p>
<p>A gróf leányával egy jelentékeny pillantást váltott.</p>
<p>– Igen. Illavay úr a mi családunk legbensőbb barátjai közé
tartozik. Mi «mind» nagyon szeretjük őt. Sajnálni fogja nagyon,
hogy nem élvezheti személyesen e magas elismerést, ő kénytelen volt
hirtelen elutazni Pestre; – úgy gondolom, az unokaöcscse miatt.</p>
<p>– Tudtam! Ez az ember keresztyénebb szent Péter apostolnál! Most
másodszor is ki akarja szabadítani azt a semmiházit; de ezuttal
mondhatom, hogy hiába jár. Az áruló számára nincsen mentség.</p>
<p>Pálma szánakozott rajta. Olyan furcsa volt szegény fiu, mikor
abban a kifordított piros bélésü ruhában itt ült az asztalnál s két
kézzel tömte a szájába, a mi ennivaló volt, s közben lesunyt fővel
kaczagott a saját bolondságán. Hogy ezt főbelőjjék.</p>
<p>– De tábornok úr, csak nem lehet megöletni egy bolondot.</p>
<p>– Ejh, grófnő, most mindnyájan bolondok vagyunk. Hát én nem
vagyok bolond, a ki oda állok az ágyú elébe s lövöldöztetek
magamra, – azért, hogy egy darab telefirkált papirost valaki
összetépett. Hát az a honvéd, a ki féllábbal kerül haza, nem volt
bolond, hogy az alkotmány kedveért sántává lövette magát. Mi is
bolondok vagyunk, az ellenfeleink is azok, s a melyikünk a másikat
megkaphatja, azt teszi vele, hogy okos embert csinál belőle! a
minek egyedüli módja az, hogy elküldjük egymást egy más plánétára.
Mindnyájunk között azonban az én Illavay <span class=
"pagenum"><a name="Page_181" id="Page_181">-181-</a></span> barátom
a legnagyobb bolond, a ki meg akar szabadítani egy embert, a ki
azonkívül, hogy a hazának, az egész emberiségnek nyüge, még
azonfelül neki is végzetszerü ellensége; s a ki, ha elpusztul, jól
jár vele a haza és minden ember, de különösen Illavay.</p>
<p>– Talán épen azért szabadítja meg.</p>
<p>– Dejsz abban ugyan hiába fárad. Mehet Pestre, ott meg sem
hallgatják, s ha Debreczenbe szalad, ott meg galléron fogják
Illavay barátomat azonnal; de még csak lélekzetet venni sem
engedik, hanem extrapostán, vagy léghajón kergetik vissza; otthon a
helyed barátom! ki vagy nevezve Felső-Magyarország
kormánybiztosának: siess!</p>
<p>– Kormánybiztosnak? szólt elámulva Temetvényi, Pálma megdöbbenve
hajolt közel az atyjához s ettől fogva mindig talált valami
igazítni valót a vánkosán, tán sugott is a fülébe valamit.
Gorombolyi felől tehette. Az, mikor benne volt a beszédben, annyira
el volt foglalva saját magával, hogy se látott, se hallott.</p>
<p>– De talán az igen nehéz feladat is lesz egy olyan egyszerü
emberre nézve, mint Illavay, a hogy nekem van szerencsém őt
ismerni, mondá a gróf.</p>
<p>– Mit? szerény tehetség! Egy Pitt, egy Canning magyar kiadásban!
Óriási talentum! És minő gazdag tanulmány! Csakhogy nem szokott
vele kérkedni. Mikor a fiatal óriások henczegnek és beszélnek a
maguk utazásairól Pozsonytól Wiesbadenig, ő csak meghúzza magát és
hallgat. Senki sem gondolná róla, hogy ő már fiatal korában egy
évig tanulmányozta a helyszinén az angol administratiót, a londoni
rendőrintézményt. Még csak azt sem árulja el, hogy angolul tud, a
kis ujjában van minden államtudomány s az egész markában a praxis.
Csak fel kellett őt fedeznünk, hogy az értékét megismerjük. Az
pedig ecclatanter megtörtént ama hirhedett ütközetben, a hol
pusztán administrativ úton contracarrirozta a legveszedelmesebb
stratégai maneuvret. Ha félévig a Felvidék <span class=
"pagenum"><a name="Page_182" id="Page_182">-182-</a></span>
kormánybiztosa lesz, a fejemet teszem egy fületlen gomb ellen, hogy
belügyministerré fog kipattanni a gubójából.</p>
<p>Gorombolyi egészen neki vörösödött, annyira át volt hatva annak
az igazságától, a mit mondott.</p>
<p>Pálma idegein valami reszketés futott végig. Úgy fázik az ember,
mikor valakit, a kit szeret, úgy magasztalnak, hogy félteni legyen
kénytelen. Ő már tudta a titkot, hogy Ferencznek a szíve mélyén
vannak rettenetes indulatok, a miket lángra lehet lobbantani. Ha
valaki meggyújtja őket! Kezdte már sejteni, hogy mit tesz az az
intés:</p>
<p>«őrködjék fölötte».</p>
<p>Valamit sugott az atyjának.</p>
<p>A gróf ismét megszólalt.</p>
<p>– Mi nagyon jó barátjai vagyunk Illavaynak. Azért azt hiszszük,
hogy az ilyen magas aspiratiók nem valók olyan középszerü sorsban
levő embernek, mint ő.</p>
<p>– Hogyan? Középszerü sorsu! Hisz egy hét nem telik bele, hát
Illavay épen olyan hatalmas dynasta lesz, mint excellentiátok; az
apátvári rengeteg uradalom birtokosa.</p>
<p>– Hisz az Opatovszky Kornélé; szólt közbe hirtelen Pálma, nem
lévén türelme a hang továbbadó főnek sugni meg elébb
ellenvetését.</p>
<p>– Az nincs már. Szólt Gorombolyi hidegen.</p>
<p>– De ő még él, erősködék Pálma.</p>
<p>– Ha él, sincs többé. Birtokát eljátszotta: az törvényeink
szerint az államra esett vissza. Most már nem örökség, hanem
donátio útján fogja azokat megkapni Illavay.</p>
<p>A gróf ez alatt beletalálta magát leánya eszmejárásába, maga
vette át a szót. A mit erre mondani kellett, azt Pálma is gondolta
ugyan, de neki nehéz lett volna azt kifejezni.</p>
<p>– Ne felejtsük el, excellentia! hogy az Opatovszky-birtok olyan
állapotban van, hogy annak a rendezését, aztán meg Magyarország
belügyeinek a rendezését egy és <span class="pagenum"><a name=
"Page_183" id="Page_183">-183-</a></span> ugyanazon ember, ha még
oly óriási nagy tehetség is, meg nem birja.</p>
<p>– Én bizony nem tudnám elképzelni, hogy mért ne birná meg? Hogy
sok adósság fekszik rajta? Hát aztán kap egy millió úrbéri
kárpótlást az uradalma, s azzal kifizet minden tartozást, még
beruházásokra is marad.</p>
<p>A gróf mosolyogva szippantott egyet az arany
burnótszelenczéjéből, mely kinyitás közben a sevillai borbélyból
játszott egy áriát.</p>
<p>– De hol van az az egy millió?</p>
<p>– Hol van? Hát ott van a debreczeni városházának a pinczéjében.
Tél óta négy sajtógép egyebet sem csinál, mint azt préseli, ott áll
készen, satinirozva, száz egész millió, s még jön utána valami
ötven: a mi e kárpótlásra van szánva. Csupa százas-bankjegyek. Nem
látott még excellentiád magyar százasokat?</p>
<p>A gróf a fejét rázta.</p>
<p>– Mutatok. Nálam van valami kétszáz darab. – Azzal előhuzta a
tárczáját s kivett a csomag közül egyet s odanyujtá Temetvényinek
azt az ezüst-szürkével nyomatott, ropogós papirlapot, a mit az
bámulva nézett agyon a lorgnonján keresztül.</p>
<p>Ez már tény! Egy százforintos bankjegy. A mely állam már
százforintos bankjegyeket mer kibocsátani, az már nemcsak maga
bízik a jövendőben, de másoknak is bíznia kell benne. Ez már
egészen más tünemény, mint a Rákóczy-féle «libertás» rézforint.</p>
<p>A gróf concret alakot akart adni tamáskodása megszüntének.</p>
<p>– Nem engedne át nekem ezekből excellentiád beváltás végett vagy
ötven darabot; – osztrák bankjegyekért?</p>
<p>(Szerelmi vallomás a hazának!)</p>
<p>Gorombolyi büszkén felkaczagott.</p>
<p>– Nem, excellentiás uram! annyit nem. Ötöt igen. Mutogatás
végett; de azt sem osztrák bankjegyekért: <span class=
"pagenum"><a name="Page_184" id="Page_184">-184-</a></span> nem
tudom, mit csinálnék velük? Hisz a hová már én leteszem a lábamat,
ott még borravalónak sem veszi el a pinczér az osztrák bankót, ezt
még kártyán sem lehet elveszteni. Ezt az ötöt is csak kölcsönképen
adom, mint érdekes olvasmányt; majd ha megkapja excellentiád pár
hónap mulva a maga tízezer darab százasát, megküldi belőle az én öt
példányomat.</p>
<p>S nem fogadott el semmi egyenértéket.</p>
<p>– De hátha e pár hónap alatt el találják veszíteni az értéküket?
Scrupulosuskodék a gróf, nemes aggóskodással.</p>
<p>Erre nem lehetett elég nagyot felelni szavakkal.</p>
<p>Itt csak a pantomimica mondhatott megfelelő sulyosat.</p>
<p>A grófnak az olvasó-asztalára ki volt terítve Magyarország
térképe s azon a korábbi hónapokból kék és veres irallal
megjegyzett pontok jelölték, hol áll az egyik, hol a másik tábor.
Gorombolyi felvette a kettős színű iralt s a kék és veres végével
új vonalakat húzott a térképen; s aztán néma büszkeséggel
odamutatott e pontokra.</p>
<p>Nem kellett ahhoz több magyarázat.</p>
<p>A gróf maga is átlátta, hogy nagyon megváltozott a helyzet.</p>
<p>– De hátha megint rosszra fordulhatna minden.</p>
<p>De már e szóra kitört Gorombolyi kebléből a visszafojtott
vezuvius!</p>
<p>– No, ha még azt is megengedné az öreg Isten, hát akkor
felrontunk egyenesen a mennyországba s ott is kikiáltjuk a
respublikát!</p>
<p>A gróf kedélyesen elnevette magát: egészen elfeledkezett a
szakgató fájdalmakról a térde kalácsában. Gorombolyi is
kaczagott.</p>
<p>Csak Pálma nézett oly szobormereven a dicsekedő hős arczára.
Épen ilyen volt az a láng, az a villogás Illavay arczán, mikor
hasonló kérdésre csaknem hasonló kitöréssel lövelt fel minden
indulatja az égre.</p>
<p>Tudta már, hogy mire kell őrködnie. <span class=
"pagenum"><a name="Page_185" id="Page_185">-185-</a></span></p>
<p>– Legyen a felől megnyugtatva a gróf, szólt ismét visszatérve
büszke nyugalmához Gorombolyi, «Nec portæ inferi!» többé. Én nem
szoktam senkit ok nélkül fellovalni. Nekem Illavay régi jó barátom.
Mikor a veszedelmes napjaink voltak, egy szóval sem mondtam neki,
te is közénk tartozol; gyere velünk. Azt mondtam, maradj itthon.
Szolgabiróra is van szükség a világon. Gargóvárra se jöttem el.
Minek compromittáljam a gróf házát, mikor aztán nem tudom
megvédelmezni. Arról én aztán ugyan nem tehetek, ha Gargóvár ura és
úrnője, meg az a csendes lelkű tisztviselő a maguk lelke
fellángolásából, kéretlen, hivatlan olyan hősi merényletre
buzdultak fel, a mely őket legderekabbjaink arczvonalába sorozta.
Ha most ide jövök, nem nyomoruságunkat, nem veszedelmünket, hanem
dicsőségünket megosztani jövök önök közé. Nem félek már azoknak, a
kiket szeretek, azt mondani: légy fegyvertársam! Bizonyos vagyok a
dolgunk felől. Egész Európa mellettünk áll. – A kormánytól hozom az
elismerő, magasztaló oklevelet annak a derék fiunak, a mit a
grófnak is ki kell fejeznem élő szóval. De a legfőbb ok, a miért
ide jöttem, az volt, hogy útközben hallottam, hogy Illavayt sehol a
világon nem találom meg, hacsak Gargóváron nem. Pedig kinevezési
okmányát biztosan kezébe kell juttatnom.</p>
<p>– Hol hallotta ön ezt? szólt közbe merészen Pálma.</p>
<p>– Dolnavárott, felelt gondtalanul Gorombolyi.</p>
<p>– Ah, ön volt Dolnaváron?</p>
<p>Most már tudta egészen Pálma, hogy mit jelent az a két szó.</p>
<p>E beszélgetés hevében Temetvényi gróf egészen megfeledkezett
róla, hogy a térdkalácsa milyen veszélyes zúzódást szenvedett. Most
már arra is képesnek érzé magát, hogy hős vendégei tiszteletére
adott lakomáján maga is helyet foglaljon. Az egész nyugágyat
kivitték a szenvedővel együtt az étterembe s a jégtartó vederben az
ő sérült lábára való borítékok helyett inkább a pezsgős-palaczkokat
<span class="pagenum"><a name="Page_186" id=
"Page_186">-186-</a></span> hűtötték be, a nélkül, hogy valaki
észrevette volna a tévedést.</p>
<p>Volt is nagy áldomás! Hat vagy hét honvédtiszt vendégen kívül
ott volt még a helybeli plébánus is és a szomszédfalubeli
lutheránus lelkész, a jószágigazgató és egynehány vidéki
celebritás, a megyei seborvos és több tisztelgő deputatio
honoratior vezértagjai: igen nagy asztal volt.</p>
<p>S mint ez már nálunk ősi jó szokás, hogy a mennyei adományt, a
bort, nem iszszák csak azért, hogy igyanak; de minden pohárhoz egy
felköszöntésnek is kell járulni, a miben kell elmésségnek is
ragyogni, jóleső hizelgésnek ékeskedni, lelkesedés superlativusának
lángolni, mint magában a borban. Ilyenformán fel lett köszöntve
Gorombolyi tábornok, mint a hadjárat leendő Napoleonja; ezt a
toasztot a házi gazda robbantá el; rá visszaröppentyüzött
Gorombolyi, éltetve a grófot, mint nagy államférfi ősének méltó
utódát s Magyarország præsumtiv külügyminiszterét. A plébános urat
felköszönték, mint leendő esztergomi érseket és herczegprimást; a
lutheri tiszteletest, mint az ujjáalakítandó felsőháznak
superintendensi minőségben a római prælatusokkal egy sorban ülendő
tagját, Pálma grófnőt, mint második Rozgonyi Cziczellét (Pálma
föltette magában, hogy a mint megérkezik Ferencz, rögtön megkérdezi
tőle, ki volt az a Rozgonyi Cziczelle?) Miután a jelenlevők ekkép
fölosztották egymás között a legfőbb dignitásokat, azután
megemlékezés történt a távollevőkről is, azok közt elsősorban a mi
derék szolgabiránkról és hősünkről, a bibliai Gideonról (ezt az
áldomást még csak a szerény lutheránus pap mondá). De már a
plébános magasabbra emelte őt a poharával; mert az már hallott
valamit a dörgésből: ő éltette a távollevőt, mint
Felső-Magyarország megszabadítóját, megyénk lumenét, a leendő
főkormánybiztost, a kit annyira szeret ez a nép, hogy ha egész
Magyarország respublica lesz is, az ő kedveért legalább ezt a kis
darab <span class="pagenum"><a name="Page_187" id=
"Page_187">-187-</a></span> részt meghagyjuk «tót királyságnak» s
benne Illavay Ferit «tót királynak». De már ily nagy mondásokkal
nem engedheté magát elhomályosítani Gorombolyi: ő még nagyobbat
lódított rajta: éltette barátját, mint Magyarország leendő
belügyminiszterét. Az elért siker végre a legszélső merényletre
tüzelé fel a jelenlevő gargóvári uradalmi igazgatót: rég a nyelve
hegyén ágaskodott ez a toaszt, végre elszakítá a kötőfékét: ő
poharát a távollevőért akkép emelte, mint a ki által a hajdani
Bercsényi alatt egy úrnak hódolt, aztán kétfelé szakított gargóvári
és apátvári uradalmak ismét egyesülendők lesznek! S a merész toaszt
teljesen sikerült. A gróf maga is édesdeden mosolygott és
megbocsátott az árulásért, neki is az volt az álma! S az átalános
pohárösszecsöndülésben láthatta Pálma, mily népszerü ez a gondolat!
A vendégek mindegyike odasietett ő hozzá, poharát az övéhez
koczczintani. Ferencz nagyon kedves embere lett az egész uradalmi
tisztségnek, a mióta lemondott a számadásvizsgálás alávaló
hivataláról. Hisz ez nagyon jó uraság lesz! «Élni és élni hagyni!»
ez az igazi nemesi jelszó. Olyan ember lesz itt megint, a ki nem
aprólékoskodik; egy igazi úr. Az ilyen úr a «kicsinyeket» engedi
csipegetni, a «nagyobbakat» engedi markolgatni; ő maga csak
nyalábol, – ha hozzájut.</p>
<p>Ime milyen szépen elnyalábolja a roppant apátvári uradalmat.</p>
<p>Mert ez a világ dicső rende: a szegény béres hadd húzzon a
tiszttartó kazalából; a tiszttartó hadd rakjon kazalt a földesúr
dominiumából: a földesúr aztán kanyarítson magának egész
dominiumot: ott az ország, az elég nagy úr.</p>
<p>Tehát ittak sokat és nagyokat Illavay egészségeért; a míg ő maga
valahol egy útféli csárdában üldögélt egyedül, várva az
előnemkerülő forspontra s hogy milyen evés-ivásnak mehetett végére,
azt elképzelheti minden ember, a ki megtudja, hogy az egész útja
hosszában már <span class="pagenum"><a name="Page_188" id=
"Page_188">-188-</a></span> öt nap óta gyalog- és lovas-dandárok
vonultak előtte végig.</p>
<p>A díszlakoma közmegelégedésre végződött. A fekete kávét már a
nyitott terraceon költötték el; ott jobban lehetett szivarozni. A
finom erős rostopsinból a hány poharat kiürítettek, annyiszor
mondták, hogy «így fogyjon el a muszka!»</p>
<p>A gróf csontzuzódása már akkorra annyira megjavult, hogy egy
fogantyus pálcza segélyével maga lábán is tudott biczegni, sőt a
vendégekhez is ki akart menni a terracera; szerencséjére, mr.
Cousin (a sugó) még emlékezett a szerepére s figyelmezteté, hogy a
hideg-borogatás után a sebesült lábával könnyen orbánczot kaphat,
ha a szél megfujja; sokkal jobb lesz, ha a szobájába megy s egy kis
félórai pihenést enged magának. De Temetvényi nem akarta magának
elengedni azt a gyönyörüséget, hogy a vendégeit fájós lábbal is
mulattassa.</p>
<p>– Hátha ütközetben volnánk együtt! mondá Gorombolyinak.
Emlékezik ön arra a muszka hadvezérre, a kinek a csatában ellőtték
a lábát, s azután szánkóra tétette magát, úgy vezényelt tovább az
ütközetben? Hogy is hivták csak?</p>
<p>– Muszka volt? Nem létezett rám nézve! Utasítá el a kérdést
magától Gorombolyi. De valóban nem engedjük meg a grófnak, hogy
tovább velünk időzzön. Helyt állunk magunk is a további harcz
folyamában. A kik megálltunk a bronz-ütegekkel szemben, az üvegből
öntött ütegek elől sem futamodunk meg. Kényszerítse Pálma grófnő ő
excellentiáját a nyugalomratérésre, önnek egy tekintete hegyeket
képes kimozdítani a helyeikből. Én is tartozom még a gróffal egy
megbízást rendbehozni, a mihez magány kell.</p>
<p>Ez végre döntő indok volt. Temetvényi ráengedte magát bírni,
hogy egyfelől Gorombolyi, másfelől mr. Cousin vállára támaszkodva,
hálószobájába átsántikáltassa magát. Pálma előre ment, kerevetén a
tigrisbőr-takarót és <span class="pagenum"><a name="Page_189" id=
"Page_189">-189-</a></span> a szarvasbőr-vánkost megigazítani. Ő is
ott fog már maradni.</p>
<p>A mint a grófot lefektették, Cousin úr eltávozott; Gorombolyi
pedig kigombolta az attiláját s kebléből kivonva egy hosszúkásan
összehajtott s lepecsételt csomagot, azt letette az asztalra.</p>
<p>– Kénytelen vagyok excellentádat felkérni, hogy hős bajtársam
távollétében sziveskedjék ez iratot tőlem átvenni. E kérésre
jogosít azon többé senki előtt sem titkolt gyöngédség, a melylyel
derék barátomat e várkastélyban fogadják, de egyenesen kötelez rá
megbizóim utasítása, mely úgy szól, hogy ha Illavaynak személyesen
át nem adhatnám e fontos államokmányt, mely az ő személye iránti
elismerésen kívül, igen nevezetes intézkedésekre való titkos
megbizásokat is tartalmaz; ezt az iratot hagyjam itt
nagyméltóságodnál, fölkérve, hogy a mint Illavay visszakerül, azt
neki rögtön kézbesítse. Én tovább e vidéken nem időzhetek. Hogy
merre fordulok, az az én rejtélyem. Magammal sem hordhatom ez
iratot, mert a holnapi napról sem vagyok bizonyos. Azért kérem
excellentiádat, hogy őrizze meg ezt, a míg Illavay idejön s akkor
adja át neki – a kormány megbizása folytán.</p>
<p>– Nagyon megtisztelőnek találom rám nézve ezen bizalmas
feladatot, mondá a gróf, átvéve a lepecsételt irást. Megértettem a
megbízás fontosságát s nem fogok késni annak teljesítésében. És
most kérem excellentiádat, sziveskedjék bajnoki társaihoz
visszatérni és őket nevemben felkérni, hogy mentül tovább kedvük
szerint mulassanak.</p>
<p>Azt tehették is. A várkastély lakosztályai oly messze voltak
egymástól, hogy a czigányzene és a tábori dal hangjai alig
révedeztek el a gróf hálószobájának szőnyegektől, függönyöktől
süketített alcovejáig. Dalolhatták azt a nótát, a mivel végig
harczolták a nagy hadjáratot. Furcsa nóta volt az: mai nap már azt
hiszik, hogy népdal: <span class="pagenum"><a name="Page_190" id=
"Page_190">-190-</a></span></p>
<div class="poem">
<div class="stanza"><span class="i0">«Ég a kunyhó, recseg a
nád!<br /></span> <span class="i0">Szorítsd hozzád azt a
barnát!<br /></span> <span class="i0">Míg a barnát
szorongatom,<br /></span> <span class="i0">Azt a szőkét
elszalasztom!»<br /></span></div>
</div>
<p>Mi volt az az «égő gunyhó?» mi volt az a «ropogó nád?» mi volt
az a «szorongatott barna?» – meg aztán az «elszalasztott szőke?»
ejh! hadd legyen már mind elfelejtve.</p>
<p>Künn folyt a bor, szólt a zene; benn a magányos szobában pedig
egyedül volt az apa a leányával.</p>
<p>A mint magukra maradtak, Pálma felkapta az atyja gondjára bizott
levelet az asztalról, s felszakítva a boriték pecsétjét, kivette
belőle az iratot.</p>
<p>– Pálma! Mit cselekszel? Kiálta rá elhüledezve a gróf. Te
feltörted az «ő» levelét.</p>
<p>– Fel bizony. És fel fogom törni minden levelét, a mi az én
kezembe kerül. Ez csak természetes!</p>
<p>– De ez államtitok.</p>
<p>– Hát annyival inkább. Nekem csak kell tudnom, hogy mi az, a
mivel őt meg akarják bízni? – Ehhez nekünk jogunk van.</p>
<p>– Különös jog! Én nem ismerem.</p>
<p>– De én birom.</p>
<p>Azzal szétnyitotta az egész hosszú teleirt ív papirost s
elkezdte azt olvasni magában. A papir reszketett a két keze között.
Eleinte az ajk-szegletei mosolyra kezdtek gödrösülni, arczán valami
kéjérzet világolt. Ott bizonyosan «őt» magasztalták; azok a
megérdemlett elismerés kifejezései voltak, hanem aztán nemsokára
eltünt az arczról az örömláng, a megrémülés márványkeménysége
merevíté meg a vonásokat; az ajk megnyilt, kigömbölyült s
hangtalanúl utána látszott rebegni az olvasottakat; a szemek
nyugtalanul kisérték a sorokat, a kezek gyürték a papirt, a mint
elfordították a lapot: az nem egy szerető leány számára való
olvasmány volt. Mikor vége szakadt, türelmetlenül veté oda az
asztalra az iratot. <span class="pagenum"><a name="Page_191" id=
"Page_191">-191-</a></span></p>
<p>– Ezt csak nem fogod neki átadni? suttogá indulatosan.</p>
<p>– Hogy hogy nem? Hát miért nem?</p>
<p>– Én nem akarom, hogy átadd.</p>
<p>– Hát mit tegyek vele?</p>
<p>– Elzárod a fiókodba s nem szólsz felőle senkinek.</p>
<p>– Az lehetetlen. Hisz erre vagy «bűt» vagy «bát» csak kell neki
mondani.</p>
<p>– Az az én gondom lesz, hogy mit mondjon ő rá.</p>
<p>– De hát mi van abban az irásban? – Azt meg fogod nekem engedni,
hogy én, a ki a jogot másképen ismerem, mint te, ne nyuljak hozzá
az olyan levélhez, a mi nem nekem van czímezve.</p>
<p>– Igen. Nekem van jogom ezt tenni, másnak nincs. Azért tőlem nem
fogod azt meghallani, hogy mi ennek az iratnak a tartalma. Csak
annyit mondhatok meg, hogy a ki e megbizást elvállalja, az a
fejével játszik.</p>
<p>– Hát aztán? Ezt könyv nélkül is tudom, a nélkül, hogy
belenéznék az iratba. Játszik biz az. Rá van bizva tizenkét
vármegye fölötti kormánybiztosság. Korlátlan hatalom négy millió
ember élete és halála fölött. Rendelkezik mindenkinek a vagyonával.
A mire rámutat, hogy ez az államé, azt szó nélkül oda kell adni. A
kinek azt parancsolja, hogy keljen fel és kövesse, annak kelni és
mennie kell: nagy emberek és kis emberek nagy tömegének, a hová ő
vezeti. S ha győzni fog az ügy, a melynek szolgálatában mind ezt
megteszi, jutalma lesz az ország legmagasabb hivatalainak egyike s
az ország vagyonává lett apátvári birtok.</p>
<p>– És ha elbukik az ügy?</p>
<p>– Akkor főbelövik.</p>
<p>– Te mondod!</p>
<p>– No ez természetes. Mais, c’est la guerre. Háborúban vagyunk.
Az emberek vagy èpaulettel a vállukon vagy fej nélkül a vállukon
kerülnek onnan vissza. Ez koczkajáték, vagy hatot vagy vakot!
Előtte áll a nagyság útja, lehet <span class="pagenum"><a name=
"Page_192" id="Page_192">-192-</a></span> belőle főúr, minister,
herczeg vagy nem tudom én minek hijják a köztársaságban az
aristocratákat? de mindenesetre első birtokos és első államférfi az
országban, azért csak érdemes egy olyan buksi fejet
koczkáztatni.</p>
<p>– De ha én nekem többet ér ez az egy fej, mint az egész
dicsőség, hatalom és valamennyi erdő meg szántóföld van a világon
még ráadásul.</p>
<p>– Hát akkor nem tudom, hogy kezdesz hozzá, hogy ezt
megakadályozd. Én most eldughatom ezt a levelet, ha tetszik te
magad szét is tépheted; a te jogphilosophiád ezt is megengedi; de
két hét mulva megint itt lesz Debreczenből a másik küldött, a ki
fel fogja őt személyesen keresni, s átadja e most eltitkolt
megbizást.</p>
<p>– Ez a két hét nekem elég idő.</p>
<p>– Ugyan mire?</p>
<p>– Arra, hogy tervemet kivigyem.</p>
<p>– Neked van valami terved?</p>
<p>– Régóta fűzöm azt. Mindig féltem ettől, a mi bekövetkezett. A
mint Illavay visszatér, rögtön megesküszünk.</p>
<p>– Olyan kész vagy rá?</p>
<p>– Te nem mondtál ellent.</p>
<p>– Nem. Sőt helyeseltem. Egy ilyen embert hozzánk lánczolni nincs
nézetem ellen, a ki, ha a szabadságharcz győz, legnagyobb befolyású
emberré lehet az országban.</p>
<p>– S ha pedig veszt, akkor főbelövetik s nincs útban többé;
kereshetünk más liaisont.</p>
<p>– Egészen így gondoltam.</p>
<p>– Én pedig egészen máskép. Én nem értem a napok jelszavait.
Miért harczolnak? Kinek van baja a másikkal? Szabadságért ontják a
vérüket? Hát minek azért vért ontani? A kinek szabadság kell, ott
van számára Svájcz, ott Észak-Amerika, megkaphatja ingyen; nem
szükség érte se magát megöletni, se mást megölni.</p>
<p>– De mikor ezek olyan bolondok, hogy a szabadság mellé még egy
kis haza is kell nekik.</p>
<p>– Hát hisz ott is találnak helyet, a hová tűzhelyet <span class=
"pagenum"><a name="Page_193" id="Page_193">-193-</a></span>
rakjanak, s a mely földet felszántanak, az kenyeret ád nekik.</p>
<p>– Hahaha! Pálma leányom! Ezek nem Rozgonyi Cziczelle szavai.</p>
<p>– Ki volt az?</p>
<p>– Egyik ősanyád, a ki maga is vért ontott ezekért a
tréfaságokért. Voltak és vannak emberek, a kik előtt ez a két
universel istenség «szabadság és haza» specialis bálvány; a kik
odavetik magukat a «Krisna» szekér kerekei alá, s attól idvezülnek.
De hát hagyjuk azt! – Hiszed, hogy ezeket a te nézeteidet Illavay
osztani fogja?</p>
<p>– Nem hiszem. De majd találok ki valamit. Hogy mit? Azt még
magam sem tudom. Csak azt érzem, hogy erősen akarom, s sejtem, hogy
van valami erő bennem, a mi azt véghez viszi. Majd megtalálom azt
az erőt. Csak egyszer egy hajó födelén legyek vele. Csak egyszer
egy svájczi, vagy olaszországi völgybe elvihessem magammal. Hogy
ott mit teszek, nem tudom, de azt tudom, hogy engemet nem fog
elhagyni. Elzárom-e előle a külvilággal való érintkezést, minden
összekötő fonalat eltépve; leveleket, hirlapokat elsikkasztva, a
mik kívülről jönnek? vagy kitalálom a mesterségét, a mivel az
asszonyok ki tudják csalni a férfi szivéből a lelket és maguk
lelkét lopni át belé. – De nem adom őt oda ezeknek a vérszomjazó
istenségeknek!</p>
<p>– Nem veszed észre, hogy az esztelenség, a mit beszélsz?</p>
<p>– Nem vádol érte a lelkem.</p>
<p>– Egy ilyen elhatározással úgy döntenéd össze azt az egész
alkotványt, a minek Temetvényi-család a neve, mint egy szinpadi
szinfaltömeget. Nem értesz meg engem? Nem látsz oda, a hova én?</p>
<p>– Egészen értelek. Látom, a mit te látsz. Szegény anyám egy
napon elmondta nekem, hogy mi az a nagy alkotvány, a minek
Temetvényi-család a neve? Új oszlopok kellenek hozzá. Most itt van
egy. Talán hitte azt <span class="pagenum"><a name="Page_194" id=
"Page_194">-194-</a></span> valaki, hogy minden ok nélkül, csak a
mai napok democraticus áramlatának sodra alatt történt az meg, hogy
a büszke ősökkel dicsekedő Temetvényi-család, a melynek ősei
vajdák, bánok, leányágról herczegek és őrgrófok voltak, megengedje
egy egyszerű nemesnek, egy magyar «schlachtziz»-nak, hogy az utolsó
leányivadékhoz felemelje szemét s még vele ábrándozzék? Oh nem!
Ebből nagy ember lehet még. Főúr és minister. Akkor vele együtt ő
általa a mi alkotványunk is újra megerősödik. Ha pedig elbukik,
akkor holt ember lesz a bukottból; semmi közünk hozzá, keressünk
más oszlopot a győztes fél soraiból. Jól látom-e ezt?</p>
<p>– Jól.</p>
<p>– No, hát ehhez én nem leszek elég jó. Hogy születtem, abban
megnyugszom, hogy meghalok, abban is megnyugszom, de, hogy még
egyszer ujjászülessek, egy másik, még nyomorultabb életre, ahhoz az
én akaratom is kell s az nem áll rá. Vagy hagyjanak élni, vagy
temessenek el.</p>
<p>– Frázisok!</p>
<p>– Érthetők. Vagy helybenhagyod azt a szándékomat, hogy ahhoz az
emberhez, a kit magad is szivesen látsz vődül, ha hatalmas és
gazdag lesz – nőül menjek, akkor, a mikor én eljöttnek látom az
időt s aztán én intézzem annak a sorsát, úgy, a hogy jónak látom; –
vagy pedig – visszaküldesz a kolostorba.</p>
<p>– Más szavakkal, röviden és világosan mondva, te nem bánod,
akármi történik azzal a hánytvetett hajóval, a minek a rostrumát a
Temetvényiek halfarkú syren czímeralakja diszíti; az hadd sülyedjen
el, ha akar, az utolsó kormányossal együtt: te összeszeded, a mi a
tied rajta s az utolsó hajóslegénynyel kievezel a legközelebb
talált szigetre. Anyád gyémántjai árán vehetsz egy kis gazdaságot a
Bodensee mellett s ott eltöltheted napjaidat, senkinek a világon,
egyedül magadnak élve, Gargóvár, haza, nemzet és apa – éljenek
tovább, – meddig Isten akarja! <span class="pagenum"><a name=
"Page_195" id="Page_195">-195-</a></span></p>
<p>Pálma szomoruan hajtá le fejét. Fájt neki e keserű szemrehányás,
mert nem volt megérdemelve.</p>
<p>– Oh nem, édes atyám! Soha de soha nem mehetek el olyan távolba,
hogy mindennap fel ne keressem az Istent és ne ostromoljam
imáimmal, hogy éltessen téged soká, tartsa meg ezt a szegény jó
Magyarországot, adjon jobb napokat neki! Szeretni foglak mindenütt.
Pedig te azt nem viszonozod. Nem szeretsz engem és nem ismersz. A
midőn azt hiszed, hogy én csak önző, kényelmes örömökre gondolok. –
Nem. Szegénység vár reám. Szegénynyé teszem még azt a férfit is, a
kit magamnak megtartok, mert azzal, a mire ráveszem, neki is el
kell vesztenie a vagyonát. És élni fogunk mindennapi munkánk után,
idegen országban, a hol a munka nem szégyen. Mert én a te
gyémántjaidat nem kérem; – nem anyámnak semmi hozományát. Azokra
mind szüksége van a Temetvényi halfarkú syrénnek. Ennek az arcza ne
piruljon szégyen miatt soha.</p>
<p>A gróf felszökött helyéből, nem volt már semmi fájdalom, a mit e
szóra el ne felejtett volna.</p>
<p>– Hohó! Pálma grófnő. Ezen a hangon még én velem nem beszéltek!
Nagyon téved ön, ha azt hiszi, hogy Temetvényi Ferdinand a
büszkeségben felülhagyja magát mulatni bárki által, még ha az a
saját leánya volna is! Ön engem meg akar ajándékozni anyjának a
gyémántjaival, hogy fizessem ki belőlük az adósságaimat. – Itt van
az aczélszekrény kulcsa! ön tudja, hol áll? Vigye magával.</p>
<p>– Atyám!</p>
<p>– Más nevem is van. Gyámja is vagyok önnek. Az ön kincse
kezemhez letett hitbizomány. Ön árva. Az anyja rám bizta a
vagyonát. Az ősi törvény kötelezett annak a megőrzésére: kötelez
annak a kiadására, a mikor a gondjaimra bizott árva férjhez megy.
Itt van. Vigye el!</p>
<p>– Én nem kivántam.</p>
<p>– De én kivánom. Oh annyira még nem hanyatlottam alá. Egy bukott
bankár, egy bankrott üzér teheti azt, hogy <span class=
"pagenum"><a name="Page_196" id="Page_196">-196-</a></span> az
asszonyai nyakából leszedje a gyémántriviéret s lejárt váltókat
fizessen ki vele; de nem egy nemesember, nem egy Temetvényi gróf.
Itt van a kulcs: vegye át.</p>
<p>– Atyám. Az égre! Ne jöjjön ily indulatba. Én nem akartam önt
sérteni.</p>
<p>– Megtette! – nem teheti jóvá. Én önnek a vagyonát nem őrzöm
tovább. Feloldom a kezét.</p>
<p>– Nem. Nem, atyám.</p>
<p>– Kérem… Kivánom… parancsolom.</p>
<p>Haragosan dobbantott a lábával: épen azzal, mely meg volt
sérülve; e miatt visszahanyatlott a kerevetre. Pálma odaugrott
hozzá ösztönszerű vonzalommal. Akkor aztán megfogta a gróf kezét, a
csuklóján átszorítva erővel, ismét felállt a lábára, s odavitte őt
magával a rejtett fali szekrényhez; Pálmának engednie kellett neki,
hogy a sérültet kimélje.</p>
<p>A fali szekrény ajtaja ügyesen el volt rejtve a szoba falait
takaró mahagoni táblázat közé: annak a nyitját kevesen ismerték. A
gróf felnyitá e rejtekajtót. Azon belűl volt elhelyezve az a kis
aczélláda, a mit egykor Illavay hozott el a gyapjus szekérről.</p>
<p>Annak a rejtekajtónak olyan szerkezete volt, hogy a mikor azt
felnyitották, egy titkos gépezet mozgásba hozott egy csengetyüt a
földszinti szobában, a hol az őrt álló hajduk laktak: a kiknek a
jelre azonnal sietniök kellett fel a gróf hálószobájába.</p>
<p>Temetvényi gyorsan vette elő a szekrényt, hogy felsiető cselédei
ne lássanak meg többet semmit, a mit nem szükség látniok.</p>
<p>– Tartsa ön a kezében, míg felnyitom.</p>
<p>Pálmának engednie kellett.</p>
<p>A gróf aztán azzal a kis remek kulcscsal, a mit neje mindig a
karpereczén viselt, felnyitá a ládát s keserű szemrehányással
mondá:</p>
<p>– Győződjék meg ön róla, hogy gyémántjai mind megvannak.
<span class="pagenum"><a name="Page_197" id=
"Page_197">-197-</a></span></p>
<p>A következő perczben mély ijedelmes hördüléssel kiálta fel; nem
emberi, de vadállati hangon: arcza zöld lett és sárga az
elrémüléstől, szemei üvegfénynyel meredtek ki üregeikből;
arczvonásait galvanicus vonaglás torzítá el; egy kezével a torkához
kapott, mintha meg akarná valami fojtani, a másikkal fogózni
készült valamibe, a puszta légben, hogy el ne essék…</p>
<p>… A láda üres volt…</p>
<h3>VADÁSZAT A GYÉMÁNTOK UTÁN.</h3>
<p>Pálmának is minden idegein végignyilalt a rémület; de ő azért
perczig sem veszté el lélekjelenetét: hirtelen becsukta az üres
ládát, s belökve azt a helyére, rácsapta a rejtek-ajtót. –
Temetvényi azzal a vak rémülettel, a mivel az égő házból
menekülnek, a mikor nem tudja az ember, hogy oltáshoz kezdjen-e,
vagy segélyért kiáltson, tántorgott az ajtó felé, szótagolatlan
kiáltásokat hallatva. Pálma megelőzte őt az ajtónál s megragadta a
kezét.</p>
<p>– Térj magadhoz! suttogá fülébe, a ház tele van idegenekkel.</p>
<p>E szóra határozatlanul állt meg helyében a gróf.</p>
<p>– Ülj vissza a pamlagra, kérlek; a cselédeket hallom jönni.</p>
<p>A gróf nem ült le, hanem asztalához támaszkodott.</p>
<p>A szomszéd teremben gyorsan közeledő lépések hangzottak.</p>
<p>A titkos csengetyü jeladására hárman is siettek: Cousin úr, a
komornyik és a hajdu. Valamennyinek útját állta a grófnő az ajtóban
s nem bocsátá be őket a szobába.</p>
<p>Mr. Cousinra rá sem nézett, hanem a komornyiknak mondá szokott
szelid mosolyával:</p>
<p>– Atyám kéreti a vendég-urakat, hogy ha a kedveért egy kis
barátságos kártyakört rendeznének itt a játszóteremben. Már
kipihente magát. – Ő nagyon szeret tarokkozni. <span class=
"pagenum"><a name="Page_198" id="Page_198">-198-</a></span></p>
<p>No ez a kivánsága legkönnyebben teljesülhet.</p>
<p>A házi nép visszatért megnyugtatva, Mr. Cousin úr ugyan megtette
a maga észrevételeit, hogy nagyon különös ötlet a comtessetól, a
kártyaasztal felterítésére a vészharanggal adni meg a jelt.</p>
<p>A gróf még mindig ott állt, az asztalhoz támaszkodva, s
összevont szemöldökkel és vértől átfutott szemekkel bámult a
kitalálhatatlan rejtélybe. Mikor Pálma visszajött hozzá, azt mondá
neki száraz fahangon:</p>
<p>– Te most azt hiszed, hogy én az anyád gyémántjait eladtam.</p>
<p>Pálma odaborult a keblére s átszorítá mind a két karjával,
melegen, őszintén.</p>
<p>– Ennyire rossznak hiszed-e a leányodat?</p>
<p>– Hm! De hát hova lettek? Ott kell nekik lenni! Nyisd fel még
egyszer a ládát! Talán csak káprázott a szemem? Megállj! megállj!
Hiszen én magam dugtam azokat máshová. Tudom már! A családi
okiratok szekrényébe. Ne bántsd! – Csak gondoltam erre; de nem
tettem meg. Miért nem tettem, ha gondoltam? Hova lehettek? Mit
hiszesz hát?</p>
<p>– Azt, hogy ellopták őket.</p>
<p>– Kik?</p>
<p>– A multkori vendégeid. Hisz egy egész rablóbandát tartogattál
itt a házadnál hetekig.</p>
<p>– Ah! Az Orol Krivánszki? De hogy juthatott a rejtekajtó
titkához, meg az én kulcsomhoz?</p>
<p>– Meg fogjuk azt tudni. Légy most nyugodt. A gyémántjaink vissza
lesznek szerezve.</p>
<p>– Ki szerzi vissza?</p>
<p>– Az a nagy buksi fej, a kit én nem akarok odaadni a kegyetlen
istenségeknek. Semmi kétség, hogy ő nyomukba jő. Szedd össze
kedélynyugalmadat. Vendégeink jönnek. Eredj ki hozzájuk.</p>
<p>– Játszani? most? mikor a fejem tele van rémalakokkal.
<span class="pagenum"><a name="Page_199" id=
"Page_199">-199-</a></span></p>
<p>– Majd én ott leszek mögötted és segítek. Nem szabad észrevenni
senkinek, hogy bajunk van.</p>
<p>S azzal atyja kezét a vállára téve, kivezeté őt a játszóterembe:
ott kemény ellenfelek vártak reá; a tábornok, a ki a tarokkban is
oly vakmerő, mint a hadviselésben, a plébánus, (tudva van pedig,
hogy egy apa testamentumban hagyta meg a fiának, hogy soha
plébánussal le ne üljön tarokkozni), meg a lutheránus tiszteletes,
a ki a traditio szerint «nagy Drucker». Pálma odaült az atyja
mellé, s ő dirigálta, hogy mint játszszék, s megverette mind a
hármat.</p>
<p>Éjfél után két óráig elmulattak, nagyon sokat nevettek a játék
furcsa változatain. Reggel aztán útra kerekedtek a vendégek s ment
kiki, a merre sorsa vitte.</p>
<hr class="tb" />
<p>Másnap megérkezett Illavay.</p>
<p>Sietett fel a grófhoz: jöttének hírére Pálma is bejött atyja
szobájába. A gróf és Ferencz még akkor csak a szokásos üdvözléseken
estek túl. A gróf kérdezte, hogy szerencsével járt-e Illavay
úr?</p>
<p>– Csak félszerencsével, védenczem ügye fel lett függesztve, a
míg a kormány Budapesten elfoglalja ismét székhelyét. Ez még
félveszély.</p>
<p>– No hát idehaza meg egész veszély van: vágott közbe Pálma. –
Ellopták a gyémántjainkat.</p>
<p>Egymás szemébe néztek egy pillanatig. Visszaemlékeztek arra a
bizalmas beszélgetésre ott az erdei úton.</p>
<p>– A szekrénynyel együtt? kérdé Illavay.</p>
<p>– Nem. Azt itt hagyták üresen.</p>
<p>– Ezt a Zsiborák bandája tette.</p>
<p>– Az Orol Krivánszkié! mondá a gróf.</p>
<p>– A ki nem más, mint Zsiborák.</p>
<p>– De hogy tudhatta meg, hol állnak, mikor kettőnkön kívül a
rejtekről senki sem tud. Töprengett a gróf.</p>
<p>– Talán még egy harmadik is tudta?</p>
<p>– Ön monsieur Cousinre gondol? Az lehetetlen. Olyan <span class=
"pagenum"><a name="Page_200" id="Page_200">-200-</a></span> hű
emberem, hogy az életemet rá merném bízni. Tűzpróbákat kiállt
jellem. Gondolja meg ön: Bécsben, a proletárlázadás napján, mikor
lélekvesztve futottunk el mind a háztól, ő rá bíztam a pénztáramat,
elszökhetett volna vele. Visszatértemkor hiány nélkül találtam a
pénztárt.</p>
<p>(– Igen, gondolá, de nem mondta ki Ferencz; mert azok a
proletár-lázadók őrt állítottak a pénztár mellé, hogy az ő
köpönyegük alatt valami «tolvaj» ne nyulhasson bele!)</p>
<p>– Hát ez az egész gyémántszekrény nem volt-e az ő kezére bízva,
mikor Bécsből menekültünk. Nem elsikkaszthatta volna-e útközben, ha
ezekre számított volna?</p>
<p>(– Nem ám, gondolá ismét Ferencz, mert történetesen én álltam el
az útját.)</p>
<p>– Aztán, ha ő is ezekkel a rablókkal játszott volna egy kézre,
ugyan mi oka lett volna arra, hogy miután azok már a gyémántokat
elrabolták, tovább is itt maradjon, s ne siessen utánuk a
zsákmányban osztozni?</p>
<p>Illavaynak erre is volt valami gondolatja, de azt sem mondta
el.</p>
<p>– Nem tudja ő még, hogy a gyémántok eltünése fel van
fedezve?</p>
<p>– Nem.</p>
<p>– Akkor legalább arra kérem a grófot, hogy ne tudassa azt
vele.</p>
<p>– Ön tán vadászni akar az eltünt gyémántokra?</p>
<p>– Ha a gróf megbíz vele. A gyémánt nem olyan zsákmány, mint az
arany, ezüst, a mit be lehet olvasztani, fel lehet aprózni; az
enged magára találni. Önöknél az ékszerészek árjegyzékei szerint
megvan a leirása az eltünt ékszereknek, én ennek a nyomán hiszem,
hogy azokat kézrekeríthetem.</p>
<p>– Ön elvállalna ily nehéz feladatot?</p>
<p>– Egész szenvedélyem az ilyen nyomozás. Angol-, Frank-,
Némethonban tanulmányoztam a rendőri eljárást; s most hasznát fogom
venni. A ki annyi értékű gyémántot <span class="pagenum"><a name=
"Page_201" id="Page_201">-201-</a></span> ellopott, az nem maradt
vele itt Magyarországon, a hol arra három vevő sem találkozik:
Bécsbe sem ment vele; mert ott most nincs aristocratia; Párisban a
munkásforrongások miatt szintén nem találhat gyémántpiaczot. A
rablóknak egyedül Angliába lehetett a zsákmányukkal menni, a mit
már Hamburgban vagy valamelyik más németországi kikötőben a
személyleirásaik nyomán megtudok; s ha egy nyomot megtalálok, az a
többire rávezet. Lehet, hogy ezek a nyomok Amerikáig is elcsalják
az embert, a mi várható abban az esetben, ha a bűnrészesek szimatot
kapnak a felől, hogy valaki üldözi őket: azért kérem, azt az egész
megindítandó nyomozást titokban tartani.</p>
<p>A gróf és leánya jelentékteljesen tekintettek egymásra.</p>
<p>– És ön magára vállalná ezt a nehéz feladatot?</p>
<p>– Ha a gróf meg akar vele bízni!</p>
<p>– Önnek hosszú időre el kellene innen távoznia.</p>
<p>– Mert ez a távollét ideje reám nézve kétszeresen hosszú, annál
bizonyosabb, hogy sietni fogok annak minden perczét
felhasználni.</p>
<p>– De most innen kijutni is nehéz.</p>
<p>– Tudni fogom a módját.</p>
<p>– Nem jó lenne, ha én adnék önnek ajánlólevelet az osztrák
külügyministeriumhoz, útlevél elnyerése végett.</p>
<p>– Nem lenne jó. Lehet, hogy adnának útlevelet, de elébb
kikérdeznék utazásom czélját s bizonyos, hogy akárhová mennék, a
helyett, hogy én nyomoznám a magam embereit, magam volnék körülvéve
kémkedőkkel, a kik minden lépésemet őriznék. – Nekem van annál jobb
módszerem.</p>
<p>– Hogyan? szólt Pálma.</p>
<p>Illavay adós maradt a felelettel.</p>
<p>– E szerint ön rögtön útra kelne? Kérdé a gróf És senkinek sem
volna szabad megtudni, hogy hová tünt el? <span class=
"pagenum"><a name="Page_202" id="Page_202">-202-</a></span></p>
<p>– Valóban: a titoktartás az első föltétele a sikernek.</p>
<p>A gróf csendesen dobolgatott az ujjaival azon a sandalfa
szekrénykén, a miben napirenden levő iratai álltak. Válogathatott
benne, hogy miféle módszerrel változtassa át ezt a kedves jó
emberét porrá, levegővé, párázattá? A meghatalmazást vegye-e ki a
szekrénykéből s engedje őt azzal futni, futni az ó-világon, az új
világon keresztül, míg elolvad, mint a folyóban úszó jégdarab; vagy
a kormánybiztosi kinevezést vegye-e elő a rejtekből; a mitől aztán
az el fog felejteni mindent, a mi gyémánt, cserében azért az egy
darab rögért, a minek neve «haza» s akkor aztán engedje őt elégni
szépen, mint a meggyujtott alkoholt, mely után még hamu sem
marad?</p>
<p>Az előbbit választotta. – Átadta neki egyikét azoknak a kellően
felszerelt meghatalmazványoknak, a miket mindig készletben tartott
magánál. Ő majd ki fogja azt tölteni belátása szerint.</p>
<p>Azután az ellopott gyémántok leirását kellett még neki átadni, a
miket a tolvajok nem tartottak érdemesnek magukkal vinni, pedig az
is ott volt a szekrényben: azzal minden készen volt az útra.
Jutalomról nem volt szükség beszélni. Hiszen övé volt már a Stella,
a viselőjével együtt.</p>
<p>A Stella viselője utána ment Ferencznek, mikor az már búcsut
vett a gróftól, és tőle is.</p>
<p>– Ön egy kérdésemre adós maradt. Hogyan akar ez országból
kijutni? Én meg nem engedem, sem a gyémántokért, sem az ég minden
csillagáért, hogy ön az életét koczkáztassa. A kijutás most
veszélylyel jár: én tudom.</p>
<p>– Legyen ön nyugodt. Angol útlevelem van. Egész biztossággal
utazhatom.</p>
<p>– Nem látom önt még egyszer eltávozása előtt? Nem jön fel egy
szóra?</p>
<p>– Nem lehet.</p>
<p>– Mi akadályozza? <span class="pagenum"><a name="Page_203" id=
"Page_203">-203-</a></span></p>
<p>– A hiuságom.</p>
<p>Pálma elértette a választ. Ferencznek angolt kell csinálni az
arczából elébb, az angol útlevélhez, s fél, hogy azzal Pálma
kikaczagja.</p>
<p>Szerette volna őt megölelni a búcsuvételkor, de sokan néztek
rájok, s azok nem voltak olyan értelmes állatok, mint a Gargó
omladéki szemtanu. Be kellett érni egy forró kézszorítással.</p>
<p>– Irni fogunk egymásnak.</p>
<p>– Mihelyt lehet.</p>
<p>– No hát eredj, Isten vezéreljen! Suttogá alig hallható szóval.
De egy pár ragyogó köny Pálma szemében mégis csak megjelent
tanubizonyságnak, a szív mélységéből küldve.</p>
<p>Mikor Pálma visszatért atyjához, a gróf azt mondá neki:</p>
<p>– Hát meg vagy-e elégedve velem? Most már nem lesz belőle se
kormánybiztos, se minister, se főbelőtt ember. A míg a
gyémántjainkat kergeti, az alatt eldől a koczka.</p>
<p>– S ha nem talál is rájok, a legdrágább gyémántom meg lesz
mentve: ő maga.</p>
<p>És ezt igazán szíve szerint mondta Pálma comtesse, a gargóvári
bűbájos kisértet.</p>
<p>Sietett ki a donjon erkélyére, kendőjével utána integetni a
távozónak.</p>
<hr class="tb" />
<p>Illavay uramnak tehát megint csak elő kellett keresnie a
megboszorkányozott tükrét. Biz ahhoz az angol útlevélhez nem való
ez a Bendeguz-pofa. Annak egy átidomításon kell keresztül menni. És
nem csak azért, hogy az osztrák rendőrök és vámosok elhigyjék neki,
hogy ő angol; de még inkább, hogy a külföldi «baldower»-ek száz
lépésről meg ne ismerjék benne az idegent.</p>
<p>Mikor neki fente a borotváját ennek a munkának: a bűvtükör
megint el kezdett hozzá beszélni. <span class="pagenum"><a name=
"Page_204" id="Page_204">-204-</a></span></p>
<p>«De nagy bolond vagy, édes barátom. Hogy a bajuszod le akarod az
ajkadról vágni. Ezt az egyetlen egy alkatrészét a pofádnak, a mi
megtekintésre érdemes. Egyéb szépség sincsen rajtad. Hát ér annyit
a világ minden brilliántja, mint ez a két szép felkunkorodott
bajusz? Azt mondtad mindig, hogy nem adnád oda egy millióért. Most
már félért is oda adod. Na, meg aztán ráadásul egy pár szép ragyogó
szemért. De hát olyan bizonyos vagy a dolgod felől? Itt tudod
hagyni azokat a szép szemeket, azért, hogy a gyémántokat keresd? –
Barátom, bolond az, a ki vőlegény korában előbb körül akarja
hajókázni a földet. Ugyan mit mondanál az olyan emberre, a ki így
szólna a menyasszonyához: várj csak egy kicsit kedvesem, mindjárt
itt leszek; csak előbb részt veszek a Franklin éjsarki
expeditiójában, mihelyt feltaláltuk az éjsarki szabad tengert,
rögtön folytassuk a szerelmeskedést. Azt mondanád rá, hogy bolond!
Pedig te nagyobb bolond vagy. Mert az éjsarki expeditio egy
közhasznú czél után tör: az átjárót keresi; te pedig dibdáb fényes
kavicsok után szaladsz, a miktől a kedvesed se szebb, se jobb nem
lesz. Nem okosabb lenne, ha keresztet vetnél Zsiborákra, meg a
gyémántjaira s azt mondanád: bírja békével! a bajuszodat pedig
tartanád meg magadnak?»</p>
<p>Ferencz védte magát a goromba tükör ellen.</p>
<p>«Ő azt mondta, hogy «ezek a gyémántok az én becsületem».</p>
<p>A tükör gúnyolódott.</p>
<p>«Phrasisnak elég szép volt, de te magad nagyon jól tudod, hogy
ez csak sophisma. Ha egy tönkrejutott dynastának a gyermeke nem
tudja az apja adósságait kifizetni; azért bizony nem veszti el
becsületét, kivált, ha az összement vagyonból semmit sem tartott
meg magának. Hát mi lesz, ha nem lesz? Egy csoport uzsorás
kénytelen lesz beérni azzal, a mit eddig nyúzott az áldozatán.
Ezért ugyan kár olyan nagy pathost vesztegetni el a kérdésre. No
dobd el azt a borotvát! S aztán eredj vissza s mondd <span class=
"pagenum"><a name="Page_205" id="Page_205">-205-</a></span> meg a
grófnak, hogy ha ellopatta a gyémántjait, hát küldje utánuk
monsieur Cousint, hogy keresse fel az, te pedig maradj a
menyasszonyod körül, s ha vőlegény akarsz lenni, ne menj Columbus
Kristófnak».</p>
<p>Okos ember volt az a tükör; de ezuttal hiába beszélt annak a
nagy buksi fejnek; az a ragyogó két könycsepp azokban az esdekelve
tekintő szép szemekben tönkrevert minden logikát, hermeneutikát. A
bajusz áldozatul esett.</p>
<p>Biz az pedig nagy áldozat.</p>
<p>Igaz, hogy Angliában, Amerikában senki sem viseli.
Németországban is kevesen: Európa minden civilisált népe irtja; de
mi ázsiaiak annyira szeretjük azt a férfi arczon, hogy abban
találjuk a Sámsonerőnket.</p>
<p>Mikor aztán készen volt vele, akkor azt mondta neki a csúf
tükör.</p>
<p>– No most már tökéletes gorilla vagy!</p>
<p>Körül szakáll, az ajk fölött sima: – Amerikában yankee,
Afrikában majom: – nálunk mind a kettő.</p>
<hr class="tb" />
<p>Ez volt az a «hiúsági» indok, a miért Ferencz elutazása előtt
nem látogathatta meg még egyszer menyasszonyát.</p>
<hr class="tb" />
<p>Nagyon valószinű, hogy az elválás után számtalan leveleket irtak
egymásnak Pálma comtesse és Ferencz; az utóbbi szerteszéjjel a
világból, az előbbi pedig szerteszét a világba, a hol csak osztrák
követség van, egy bizonyos angol nevű úrhoz czímezve, a mikben egy
részt Pálma közölte az itthon történt nagy változások minden
peripetiáit, másrészt Ferencz tudatta, hogyan érkezett meg
Hamburgba, hogy talált rá a legelső gyanujelre; annak az útmutatása
szerint mint sietett át Londonba s ott ismét ügyes detectivek s
koronatanuk segélyével hogyan sikerült neki az ellopott gyémántok
egy részét magában Londonban felfedezni, azokat lefoglaltatni, az
osztrák követség <span class="pagenum"><a name="Page_206" id=
"Page_206">-206-</a></span> felügyelete alatt birói kézbe
letéteményezni. A legszebb gyémántékszerek azonban még hiányzottak.
Egy nyakfüzér magányos gyémántokból, értékben százezer forint; s a
legrégibb családi diadém, száz gyémánttal; ezeket az elárusító
tolvaj nem is mutogatta még Londonban. Ez utóbbi a személyleirás
szerint nem lehet más, mint az, a ki a szvornost csapatnál Baranecz
Mathuzsálemnek neveztette magát s a papot játszta. Ez azonban, a
mint neszt fogott a gyémántok nyomozásáról, rögtön abba hagyta a
további csaklizást, pofát, nevet változtatott s gőzhajóra ülve,
elmenekült Amerikába. Ferencz nem érte be az eddigi sikerrel. Nagy
szenvedélye volt ehhez a sporthoz. Három ötödét az elrabolt
félmilliónak már visszavadászta, a másik két ötödét sem hagyhatta
ebadóba. – «Pálma becsülete» volt még abban részes. Utána vágtatott
egy másik gőzhajón a szökevény tolvajnak; egy kitünő angol detectiv
kiséretében, azt nagyhirtelen kézre is kerítették New-Yorkban.
Hanem azért, hogy «meg» volt fogva a gonosztevő, nehéz volt őt «el»
is fogni. Nagyon jól ismerte az új világban divó szokásokat.
Kifogást tett az üldözői ellen. Politikai szint adott az
üldöztetésének, ügyes prókátorra bízta az ügyét, a ki minden
competentiát elvitatott az üldözőktől. Utoljára nem volt más mód:
szépen alkura kellett lépni a derék becsületes emberrel, a ki
csakugyan maga volt Baranecz Mathuzsálem. S miután az a gyémántok
kézrekerítéseért kitűzött jutalmat megkapta: olyan igazlelkű ember
volt, hogy nem csak a solitairekből álló colliéret adta elő, hanem
még azt is megmondta, hogy a még hiányzó utolsó darab hol található
meg: a száz-gyémántos diadém. Nagyon furcsa fölfedezés volt! Ez ki
sem jött Magyarországból, most is ott van elrejtve. Elmondta
Illavaynak, hol és kinél? Nagyon ismerős név volt az előtte. «Jó»
ismerős. – Ennyire csalódott volna az emberében? Eleinte nem akart
a felfedezőnek hinni. Akkor azután az annyi összetaláló részlettel
ismerteté meg, hogy meg kellett róla győződnie, hogy az most valót
mond. <span class="pagenum"><a name="Page_207" id=
"Page_207">-207-</a></span></p>
<p>Nevezetes fölfedezés volt.</p>
<p>Egy egész organisalt rabló-státus itt Magyarország és Ausztria
határán. Egy egész falu, Z...a, melynek minden háza: orgazda-tanya,
az emberek, minden társadalmi osztálykülönbség nélkül, vagy rablók,
vagy orgazdák. A mit csak a Rajna mellett, a Németalföldön,
nevezetes rablófogást tesznek, annak a szálai mind itt futnak össze
a fehér Kárpátok egy kis völgyrejtette falujában, itt jönnek össze
jeladásra a hirhedett kalandorok, a kiket Közép-Európa minden
csendőre üldöz, – megpihenni, s új terveket koholni; a miket azután
egyesült erővel visznek keresztül, ravaszul összetartva, álczákba
bújva, s mikor a rablókaland sikerült, akkor megint mind azt a
kincset, a mit rögtön nem lehet vásárra vinni, idehozzák Z...ára,
itt senkinek nem jut eszébe keresni, innen azután apródonkint
szállítják szét nagy elővigyázattal olyan piaczokra, a hol veszély
nélkül értékesíthetik. Nincs az a nagy kereskedés, az a bank a
világon, a mely kiterjedtebb üzlethatárral birna, mint a Z...a-i
félkézkalmároké.</p>
<p>Baranecznek nem volt már szüksége a szövetségükre, a jutalomvágy
és a büntetés félelme elmondatott vele mindent.</p>
<p>És Illavaynak Newyorkba kellett menni, hogy megtudja, mi
történik az ő vármegyéjében; a járása székhelyétől alig egy napi
járóra.</p>
<p>Ez a felfedezés is megérdemelte ezt a nagy hajtóvadászatot.</p>
<p>Valóságos cause celebre volt ez a crimináltörténetek közt. Csak
az vette el a hirét, hogy ugyanaz évben sokkal nagyobb események
foglalták le maguk számára a világ figyelmét.</p>
<p>Ezekről meg Illavay nem tudott semmit.</p>
<p>Még akkor nem volt tengeralatti táviró az ó- és újvilág között.
Az amerikai utazó nem tudhatta, hogy mi történik ott a lábai alatt
a tulsó félgömbön? Hat hét kellett rá egy hirlapnak, hogy Európából
Amerikába átjusson s <span class="pagenum"><a name="Page_208" id=
"Page_208">-208-</a></span> keresztény lélek kellett hozzá az
olvasónak, hogy mindazt elhigyje, a mit nyomtatva lát maga előtt.
Magyarországról épen annyit lehetett megtudni, mint Eldorádóról
vagy a Hyperboræokról. A legutolsó hirlapból, a mit New-Yorkban
olvasott, azt tudta meg Ferencz, hogy Constantin nagyherczeg
Debreczenben megkoronáztatott magyar királynak, ellenben Ledru
Rollin kétszázezer franczia élén kikötött Triesztnél.</p>
<p>Pálma leveleiből egyet sem kapott meg, a mikből megtudta volna
az igazat. Azok valahol ott vesztek a bécsi rendőrség
cabinet-noirjának a fiókjában, sőt talán össze is kerültek boldog
társas együttlétben a Ferencz leveleivel.</p>
<p>És ez nagy szerencse – különösen a tisztelt olvasóra nézve, hogy
nem kénytelen most sem a harczok kimenetelének, sem a detectivek
fáradozásainak recapitulatióját végigolvasni, a miket úgy is elég
bőven megismertettek már vele – a szaktudósok.</p>
<p>Mikor Triesztben kiszállt Ferencz, ugyanazokat az alakokat
találta maga előtt a málhái átvizsgálásánál, a kiket elutazásakor
tisztelhetett; az útlevelét is ott láttamozták, a hol fél év
előtt.</p>
<p>Tavaszszal ment el, őszszel került vissza.</p>
<p>Nem talált egyéb különbséget, mint hogy akkor narancsot árultak
a piaczon, most meg szőlőt.</p>
<p>Még mindig olyan ábrázatja volt, mint egy yankeenek.</p>
<p>A tükre ugyan eleget figyelmeztette rá, hogy ezzel a pofával nem
jó lesz Pálma comtesse elé kerülni, mert bizony megijed tőle, de a
speculativ ész azt mondta, hogy csak hagyni kell azt még egy kissé.
Az útlevelek országában nagyon tanácsos, hogy az embernek a
czifferblattja tökéletesen kvadráljon az útlevélben foglalt
arczképvázlattal.</p>
<p>Aztán a meghozott gyémántok bőven kárpótolják az elvesztett
bajuszt. Négy ötödrésze már itt van biztos zár alatt az elrabolt
«becsületbeli» kincsnek. Az ötödiken is rajta tartja a kezét.
<span class="pagenum"><a name="Page_209" id=
"Page_209">-209-</a></span></p>
<p>Első dolga azt is fölvenni a rejtekéből.</p>
<p>Még Triesztben sem állt szóba senkivel. Hirlapot sem vett a
kezébe. Nagyon szája izében volt még Ledru Rollinnak a kacsája.
Sietett Z...ára eljutni minél elébb.</p>
<h3>«BOLOND A VILÁG… ROSSZAK AZ EMBEREK…!»</h3>
<p>Bécs város legmagasabb tornya mindazoknak a hegyeknek a
tetejéről meglátszik, melyek történetünk szinhelyét körülfogják, az
osztrák határról idáig csak egy macskaugrás.</p>
<p>Illavay ezen a vidéken minden faluban ismerős volt.</p>
<p>Trieszttől Bécsig éjjel-nappal utazott postakocsival; Bécsben
csak addig időzött, a míg az útlevelét visszakapta; az alatt sem
hagyta el a vendéglőt, őriznie kellett a gyémántokat, a miket nem
mert magától egy pillanatra sem elhagyni. Ez elszigeteltség által
azt érte el, hogy tökéletesen ismeretlen maradt a politikai nagy
általános helyzetre nézve. Ahhoz szokva volt, hogy Bécsben erős
rendőri felügyelet szokott lenni, s neki sietős volt az útja,
minden feltartóztatástól ovakodnia kellett, azért is nem ment
sehova, és nem kérdezősködött. Számításból szállt a «Vörös ökörbe»,
a hol a Magyarországról jövő tót fuvarosok szoktak betérőt tartani.
Tovább utazásra egy ilyen gyorsparasztot fogadott meg, jó négylovas
ecchós szekérrel. Korán hajnalban elhagyta a császárvárost, a
nélkül, hogy valósággal benne lett volna.</p>
<p>A mint a magyar határon tuljutottak, az első faluban a fuvaros
lovakat váltott. A gyorsparaszt vágtatva szokott járni s minden
állomáson új kocsis került a helyébe, pihent fogattal.</p>
<p>De már ez az első fuvaros is felismerte a régi szolgabirót,
daczára elváltoztatott arczkinyomatának s a míg <span class=
"pagenum"><a name="Page_210" id="Page_210">-210-</a></span> lovakat
váltottak, Illavay azon vette észre magát, hogy a korcsmában
ácsorgó parasztok közül egy, a mint mellette elmegy, mintha
véletlenül tenné, a könyökével megtaszítja, s aztán a szemöldökével
int neki és kimegy.</p>
<p>Illavay is ráismert a földire. Egyike volt az azoknak a
vitézeknek, kik a mult télen Orol Krivánszki bandáját elverni
segítettek. Utána ment az udvarra.</p>
<p>Ott aztán a paraszt úgy tett, mintha a lovak felszerszámozásánál
segítene oldozni, kötözni, s a közben dörmögve mondogatott
ilyeneket Illavaynak:</p>
<p>«– Aztán – készen vagyunk ám… Csak egyet kell füttyenteni…
Vártuk a pánt régen… Már megint itt járnak… Majd megint befütyülünk
nekik… Aztán csak annyit kell mondani, hogy «gyepre legény!»…</p>
<p>Illavay rá sem ügyelt. Nem értett a motyogott szavakból semmit.
Azt gondolta, a pálinka beszél a legényből.</p>
<p>Mikor készen volt a szekere, tovább hajtatott.</p>
<p>Hanem az a paraszt legény eléje került gyalog. Természetesen, ő
a rövidebb ösvényen vágott át a hegyeken keresztül, s nem kellett
neki kereket kötni. – A második állomáson már öt-hat parasztot
talált a korcsma előtt a megérkező, a kik kalapjaik karimáját
mélyen a szemükbe húzva, el-elsomfordáltak mellette, s oda
dörmögték a fülébe:</p>
<p>«Itt vagyunk ám!… Mind készen vagyunk… Puska is van…»</p>
<p>El nem tudta gondolni, hogy mit súgnak, búgnak?</p>
<p>A harmadik állomáson, a hol az országút Gargó felé tér el s egy
mellékút a Kárpátok egy mély völgyébe vezet le, Z... felé, már
egész csapat földészt talált az útjában, közöttük többen voltak a
járása községeiből olyan előljáró személyek, a kik előtt nem
lehetett ismeretlent játszania. Hiszen azok sem siettek mutatni,
hogy ráismertek. Mind csak úgy szűr alól dörmögött hozzá.</p>
<p>Egyet odaintett közülök, a legvénebbet; maga le sem szállt a
szekérből, az ecchó alól. <span class="pagenum"><a name="Page_211"
id="Page_211">-211-</a></span></p>
<p>– Palkó… Ne sokat beszéljetek arról, hogy engem itt
láttatok.</p>
<p>– Dehogy beszélünk, pán; – értjük mink azt.</p>
<p>– Én most olyan dologban járok, a miben nem szabad a
jövetelemről előre értesülni minden embernek.</p>
<p>– Tudjuk azt jól. Mi nem adjuk tovább.</p>
<p>– A dolog igen fontos.</p>
<p>– Tudunk mindent. – Azután mind ott leszünk!</p>
<p>Azzal az egész csoport eloszlott nesztelen, minden irányban.</p>
<p>Illavay még most sem értett semmit. Nem sejtette, hogy mit
néznek ezek az emberek ő benne?</p>
<p>Késő őszi napjai voltak már ennek az esztendőnek.</p>
<p>Lehullt már minden levél a fákról, csak a «fagyöngy» a «fakín»
maradt rajtuk zölden. A fakín a tölgynek az álma, mely arról regél
neki, hogy még nincs itt az évnek a halála, még zöldül valami!
Pedig az csak a fakín. (Loranthus. Riemenblume.)</p>
<p>Ezek a jámbor emberek azt hitték, hogy Illavay most jön a
külföldről, a népfölkelést rendezni a Felföldön. Beszélhetett nekik
akárki, hogy vége van már mindennek, jobban tudták ők azt. Jön az
anglus, meg a franczia, a török már itt is van, megtorolni a
muszkát. Most kezdődik el az igazi. A mi eddig volt, az csak tréfa
volt.</p>
<p>Azért van a pán szolgabirónak a bajusza levágva. Ez azt jelenti,
hogy Anglia biztos!</p>
<p>Mindenütt ezzel az összeesküvők rejtélyeskedésével fogadták, a
mibe nagyon beillett az ő erőszakolt gyors utazása, mellékutakon
járása, titkolózása, elváltoztatott arcza, még az aranypénz is, a
mivel fizetett. Az meg franczia pénz volt. Frankhon szövetsége
biztos!</p>
<p>Ferencznek pedig csak az járt az eszében, hogy hogyan lepje meg
a maga emberét gyaníttatlanul a fektében; úgy, hogy rókalyukat ne
találjon a menekülésre.</p>
<p>Ki hitte volna erről az emberről?</p>
<p>A Z...ára vezető út mindenütt sűrű erdők között visz
<span class="pagenum"><a name="Page_212" id=
"Page_212">-212-</a></span> el, a miben szén- és mészégetők kunyhói
vannak itt-ott elszórva. A hegyi patak fölött rongyos fedelű malmok
kelepelnek s egy elhagyott kalló nyilai kótognak egyhanguan. Az
ember önkénytelenül azt kérdi, mit őröl ez a sok malom? Az egész
völgynek olyan kevés a szántóföldje: alig látszik valami nyoma a
mezőgazdaságnak. A falu házai hosszan vannak szétszórva az egész
völgy teknőjében, külsejök szegényes, ronda. Alig van körülöttük
valami kertnek, gyümölcsösnek nyoma. Hanem ha még olyan rongyos is
a födele a háznak, azért erős tölgyfa ajtaja van, s az ablakait
táblák takarják. Házi állat, baromfi sehol az udvarokon. S ez a
falu azért még sem szegény, a legtöbb adófizetők közé van sorozva.
Lakosai kupeczek, csiszárok. Többnyire uton vannak. Templom nem
látható a faluban sehol. Azt sem tudni, hogy vezet-e valaki a
lakosairól matriculát. Az adót behozza a biró rendesen még a
határidő előtt; panaszos soha sem kerül Z...ából a vármegye házára,
soha sem adnak ezek okot, hogy bírói személy kerüljön a hátukra.
Olyan enclavét képeznek ott a maguk hegyszigetében, mint a pyrenæek
közt az andorrai köztársaság: azzal a lényeges különbséggel, hogy a
milyen harczias faj az andorrai, oly kevéssé az a z...ai. Soha
ebből a faluból egy katona be nem válik. Hogyan tudják az
ujonczozást kikerülni? az az ő államtitkuk.</p>
<p>Van a falu közepén egy rozzant vendéglő, a minek az állása alatt
nehéz társzekerek nyújtózkodnak; iszonyú sártócsán keresztül lehet
az udvarára bejutni. Az érkező vendéget az ablakon kidugott kandi
fejek, borzasok, kancsalszemüek jól agybafőbe nézik, de azért senki
sem jő ki eléje, hogy megkérdezze, mire van szüksége. «Ha hoztok,
esztek.» Itt nem adnak semmit. Csak pálinkát. Azt most főzik
odahátul, érzik a kiöntött moslék bűze. A korcsma elején egy
leereszthető, veresre mázolt félajtó jelzi, hogy ott mészárszék is
van: a nehéz illat is elárulja a rendeltetését. <span class=
"pagenum"><a name="Page_213" id="Page_213">-213-</a></span></p>
<p>Illavay leszállt a szekérből, a ládikót, a miben a
visszaszerzett gyémántok voltak, a prémes bekecse alá dugva; a
kabát jobb ujjába odacsúsztatva azt a csinos kis eszközt, a minek
«életmentő» a neve: amerikai találmány; többet ér minden
lőfegyvernél, kettős ólomfejű kis buzogány az, hajlós halcsontból
fonva: ledönti az óriást is, s az ütése elháríthatatlan.</p>
<p>Nem kérdezősködött senkitől: egyenesen keresztül vágott az
utczán a czuppogó sárban, a korcsmával átellenes házhoz.</p>
<p>Abban a házban volt Pálma gyémánt diadémja elrejtve.</p>
<p>Ki hitte volna ezt annak a gazdájáról?</p>
<p>Ez volt Rokomozernek a háza.</p>
<p>Valljuk meg az igazat: Illavay ezuttal a csalódásig hasonlított
külső megjelenésében ahhoz a népfajhoz, melynek Rokomozer is
szülötte volt. Bajusz nélkül, hosszúra megnőtt szakállal, a fején
vidrabőr süveg: termete idegen szabású prémes kaftánfélébe
burkolva, lábain nagy sáros csizmák s azoknak a szárából kivirító
zöld, csíkos lábszárharisnyák, a nyakán koczkás gyapot shawl; –
olvasva is elmehetett volna a prágai Altneu őslakói között. A
czammogó járás, a bukdácsoló fejhordozás mind hozzájárult a
csalódás öregbítéséhez: elannyira, hogy a mint a pitvaron, a
konyhán keresztül, kóczos hajú némber által a belső szobába
vezetve, a gazda előtt megállt, az őt az összetartozók között
szokásos jargonján üdvözölte.</p>
<p>– Schólem! Fogadá a köszöntést Illavay. Hát ön sem ismer rám,
Rokomozer?</p>
<p>A mint Rokomozer ráismert a hangjáról Illavayra, elkezdett a
feje, meg az álla olyanformán mozogni, mint azoké a furcsa
gipsz-figuráké, a mik egy megtaszításra gyermekmulattató bókolást
folytatnak. Meg volt némulva.</p>
<p>Illavay végig várta, míg a gipszpagódlinak a feje megállapodik a
válla között.</p>
<p>– De megtalált ön ijedni a szavamra, polgártárs. <span class=
"pagenum"><a name="Page_214" id="Page_214">-214-</a></span></p>
<p>Már ekkorra rendbeszedte magát a gazda. Talált ki valami
furfangot.</p>
<p>– Hogy ne ijednék meg, tekintetes uram, mikor meglátom a két
szememmel? De bizony nagyon megijedek. Nem magamért, hanem a
tekintetes urért ijedek meg.</p>
<p>– Én értem ijed meg, polgártárs? Hát mi félelmes van rajtam?</p>
<p>– A tekintetes úr odakinn járt a külföldön. Minden ember azt
beszéli.</p>
<p>– Az úgy van.</p>
<p>– Aztán úgy várja minden ember, mint a zsidók a Messiást, hogy
mikor jön már Angliából azzal az izenettel, hogy ujra kell kezdődni
a ribilliónak? – Hát hogy ne ijednék meg, mikor itt látom, zsidónak
öltözve: bajusza sincs.</p>
<p>– Hát abban minden ember csalatkozik, ön pedig legjobban,
polgártárs; mert én nem jártam politikai szövetségeket keresni,
hanem egy rablóbandának a szökevényeit nyomozni, a kik a gargói
várkastélyból mindenféle gyémántékszereket elloptak.</p>
<p>– No az bizony nehéz munka volt. Az olyan gyémánt nagyon drága
lehet: ostoba kincs, kicsiny helyre el lehet dugni.</p>
<p>– Bizony messze jártam miattuk, egész Amerikáig.</p>
<p>– Amerikáig? Hisz az talán már a másik világban van.</p>
<p>– Nem ismert ön valami Baranecz nevű embert?</p>
<p>A gazda felnézett a gerendák közé, véreres szemeit lefelé is,
felfelé is meresztgette, s szétterpesztett tenyereit alá is, fel is
forgatta a levegőben.</p>
<p>– Hogy hiják? Beranek?</p>
<p>– Nem. Baranecz.</p>
<p>– Úgy? Maravecz?</p>
<p>– Nem úgy. Ba-ra-necz.</p>
<p>– No mert a Beraneket, meg a Maraveczet inkább ismerem, de
azokat is csak név szerint; de a Baraneczet soha sem hallottam.
<span class="pagenum"><a name="Page_215" id=
"Page_215">-215-</a></span></p>
<p>– Arra volt bizva a rablott gyémántoknak az elárusítása.</p>
<p>– Raffinirozott gazember lehetett!</p>
<p>– Annyira raffinirozott azonban még sem volt, hogy én el ne
csiptem volna.</p>
<p>– No már ahhoz gratulálok. Felakasztották?</p>
<p>– Nem tették azt vele. Hogy magát megmentse, beállt
vádló-tanunak s mindent kivallott.</p>
<p>– No hála Istennek!</p>
<p>– A gyémántékszerek mind megkerültek, egynek a kivételével: egy
diadém hiányzik.</p>
<p>– Diadém? Mi az a diadém?</p>
<p>– A többi itt van már nálam.</p>
<p>Illavay elkezdte felnyítni az asztalra letett utitáskáját.</p>
<p>– Jaj, tekintetes úr, ki ne rakja a gyémántokat ide az én
asztalomra. El talál egy gurulni, beleesik az egérlyukba, örök
időkre holt ember lesz belőlem.</p>
<p>– Nem is a gyémántokat akarom én megmutatni, hanem ezt a furcsa
kis eszközt, ni.</p>
<p>– Mi az? Egy pisztoly?</p>
<p>– Pisztoly, a mivel hatszor egymásután lehet lőni. Amerikai
találmány.</p>
<p>– Jaj, ha eltalál sülni.</p>
<p>– Nem kell félni, nem bánt az senkit magától.</p>
<p>– De hát minek az embernek ilyen veszedelmes portékát magával
hordani.</p>
<p>– Majd mindjárt megmondom. Az a hiányzó gyémántékszer itt van
önnél elrejtve.</p>
<p>Most már el kezdett kaczagni Rokomozer. A mellét verte s a fejét
rázta fel s alá, hanem a nagy kaczagás közben a nehéz veríték
csurgott alá kétfelől a halántékain.</p>
<p>– Isten a világom! Gyémántékszer? Én nálam? A ki csak rongyokban
dolgozom. A mit a szemétről szednek föl. Soha nem láttam más
gyémántot, mint a mivel az üveges zsidó bemetszette a táblát az
ablakomba. <span class="pagenum"><a name="Page_216" id=
"Page_216">-216-</a></span></p>
<p>– Azt is megmondom, hogy hol van? folytatá csendesen Illavay. A
sütőkemenczének a fenekén.</p>
<p>A kaczagó arcz olyan fakó lett, mint a cserzett bőr: a zavart
szemek veszedelmes villogással néztek a kelletlen vendégre.</p>
<p>– Csak az agyagtapaszt kell feltörni, az alatt van egy
négyszögletű kő; ez takarja a rejtegetett ékszert, a mit apróra
darabolva kellene elárusítani, mihelyt kedvező idők jönnének
rá.</p>
<p>A gazda nagyot fohászkodott s összetette a kezeit. Most már
szomorú arczot igyekezett csinálni.</p>
<p>– S a tekintetes úr elhiszi ezt én rólam? Hát ilyen ember a
Rokomozer? Hát nem küldött a tekintetes úr én tőlem akárhányszor
pénzt a városba, nyugtát se kért róla, azt mondta a Rokomozerre az
életemet is rá merném bizni. Hát valóságnak hiheti azt, a mit az a
gazember ellenem kigondolt? Ismerem már jól. Csaló volt, tolvaj
volt: nem akartam vele társaságba lépni, most ezért akar engem
belekeverni a csávába. Az én kemenczém fenekén gyémántbánya.</p>
<p>– Hát hiszen arról mindjárt meggyőződhetünk, menjünk, törjük fel
a jelzett helyet s ha nincs ott semmi, akkor én vagyok luddá téve.
No menjünk oda, nyissuk fel a kemencze padkáját.</p>
<p>– Az most lehetetlen, tekintetes úr; tele van a kemencze
schlachmóneszszel, a mi az ünnepre kell; azt most nem lehet
kibontani.</p>
<p>– Ezzel nem messze megyünk. Schlachmóneszt nem sütnek ebben az
évszakban, nincs is semmiféle ünnep a Marchezván hónap utolsó
hetében s a sabbath még négy nap mához. Nyissa ön fel a
kemenczét.</p>
<p>– Hogyan mondja, kérem, hogy nyissam fel.</p>
<p>– Én parancsolom.</p>
<p>Rokomozer arcza most furcsa vicsorgásra torzult.</p>
<p>– Parancsolja a tekintetes úr? De hát a tekintetes úr még azt
sem tudja, hogy itt nem parancsol többet. Hiszen <span class=
"pagenum"><a name="Page_217" id="Page_217">-217-</a></span> nem
szolgabiró már itt a tekintetes úr. Látszik, hogy most jön
Amerikából: nem tud semmit. Hiszen vége van már a régi világnak.
Nincs már se főispán, se szolgabiró, se pandur. A főispán helyett
van most «Districts-commissär», az az exczellencziás gróf
Temetvényi; a szolgabiró helyett van a «Bezirkscommissär»; az
valami cseh uraság: azelőtt vadász volt. A pandur helyett meg itt
vannak a «zsandárok». Nem a tekintetes úr parancsol már itt ezen a
földön.</p>
<p>– No hát az sem nekem a nagyobb baj, Rokomozer, hanem önnek.
Hallgasson csak ide. Az amerikai hatóság nem érte be azzal, hogy a
felfedezett tolvaj «nekem» bevallott mindent, hanem ezt a vallomást
egyúttal megküldte a bécsi kormánynak is, egész hivatalos alakban.
A mi közös jó ismerősünk, Baranecz, ugyanis nemcsak az általam
keresett gyémántoknak a hollétét fedezte fel, hanem még többet is
elmondott, a miért az osztrák rendőrség vagy ma éjjel, vagy
legfeljebb holnap egész fegyveres assistentiával itt fog teremni
Z..án. Minden háznál lesz valami keresnivalója. És a rongyok között
is, a mik már harazsákokba vannak tömve. Fel van adva az egész
bandátok, mely az egész világra szétágazik. Hogy miért nem vártam
be én is a bécsi rendőrség expeditióját? Hogy miért siettem azt
megelőzni? annak is megmondom az okát. Mikor ezek az osztrák
zsandárok megindulnak Z..a felé, a ti kémeitek már egy órával elébb
hírt adnak nektek a közeledtükről, s akkor egyszerre mindent el
fogtok takarítani az útból: semmi nyomot nem találnak. Hát ezt
akartam megakadályozni. Én már most itt ülök és nem mozdulok innen,
a míg a csendőrök lovainak dobogását nem hallom. Ön pedig szintén
ott fog ülni az asztal tulsó végén, velem szemközt. Ha fel próbál
kelni a helyéről: vagy csak egy kiáltással is jelt talál adni, hát
akkor ez a pisztoly elsül, s az egy embernek elég. Tehát várjuk be
szép nyugodtan, a míg a csendőrök megérkeznek.</p>
<p>E szóknál széttépte a kaftánját a mellén a gazda s elkezdett
keservesen jajgatni. <span class="pagenum"><a name="Page_218" id=
"Page_218">-218-</a></span></p>
<p>– Nem bánom hát, lőjjön ide az úr! úgy is holt ember vagyok
már.</p>
<p>– Ne ordíts! Ide csődíted a szomszédokat; én megölöm mind, a ki
bejön.</p>
<p>– Senki sem jön ide! Nincs szomszéd! Egy férfi sincs a faluban,
csak a nyomorékok. Mind kinn vannak a «fogáson». Nem bánom,
lőjjenek agyon. Inkább ma, mint holnap. Megvallok mindent. Előadom
a diadémot! Itt van nálam van. De nem csak azt adom ki. Kiadom az
egész bandát. Czudarok, gazemberek. Ha ők elárultak engem, én meg
elárulom valamennyit. Akkor én gratiát kapok. Akaszszák fel
valamennyit, csak engemet ne bántsanak. Tekintetes úr, kegyelmes
úr, úgy éljek, úgy maradjon meg a lelkem a másvilágon, a mint
igazat mondok. Egy iszonyú nagy complott van készülőben: épen
holnap éjszakára, a gargói kastély ellen. Benne van a complottban a
monsieur Cousin is. Az a főgonosztevő. Nem is Cousin annak a neve,
hanem Ribaux; szökött gályarab. Húsz esztendőre volt elitélve
rablásért Toulonban. A Zsiborák az ő régi czinkostársa. A
gyémántrablást együtt főzték ki. A kastélyban még sokkal több kincs
van: arany, ezüst, azt is mind kitakarították volna, ha akkor a
tekintetes úr, meg a parasztok közbe nem vágnak. Most újra hozzá
akarnak látni. Negyven vakmerő ficzkó szállingózott össze
innen-onnan, ki Lengyelországból, ki Németországból, mind jó
czimborák, a gargói kastélyt holnap éjjel megrohanni. Olyan negyven
ficzkó, a ki éjszaka az ördögtől sem fél. Éjjel az erdőkből, a hol
most már el vannak rejtőzve, árkokban, mészégető kemenczékben,
faodúkban, barlangokban, mind egyszerre összejönnek a kútnál. Innen
visz fel a vízvezeték a várba, egy alacsony folyosó. Ezen keresztül
a vár pinczéjébe lehet eljutni. A várban van most tizenkét zsandár,
a ki a Districtscommissär úrnak az őrizete. Azoknak estére a
vacsorához olyan bort adat Cousin úr, a mitől úgy fognak aludni,
mint a juhászbunda. És akkor ő maga fel fogja nyitni a pinczeajtót,
<span class="pagenum"><a name="Page_219" id=
"Page_219">-219-</a></span> azután a boros pinczébe vezető ajtót,
ott pedig már együtt lesz az egész banda s akkor megrohanják az
egész familiát, meg a cselédséget, zsandárságot s minden embert
megölnek, csak a drága grófkisasszonynak kegyelmeznek meg, a kibe a
Cousin úr szerelmes: azt el akarja magával vinni a fekete erdőbe s
ott elvenni, a hogy a zsiványok szoktak házasodni.</p>
<p>– Hallja ön, Rokomozer, ez egy olyan szép mese, hogy sokat érne
egy novellairónak.</p>
<p>– Mese? A tekintetes úr azt hiszi, hogy ez mese?</p>
<p>– Azt biz én. Arra való mese, hogy én most egyszerre ugorjam fel
innen, s a mint a magam kereste ékszert megkaptam öntől, a többivel
ne törődjem, hanem szaladjak egyenesen Gargóvárra, megmenteni a
grófékat, kendtek meg az alatt szépen mindent eltakarítsanak az
utból, mire a csendőrök megjönnek.</p>
<p>Rokomozer a szívére tette a kezét s egész érzékenységgel
mondá:</p>
<p>– Hát ilyen hazugnak hisz engemet a tekintetes úr? Ez nekem fáj.
Jól van. Nem beszélek többet. Hanem hát adjon engedelmet arra, hogy
felkeljek a helyemről, aztán előkereshessem azt a – minek is hívják
csak? – soha sem tanulom meg a nevét, – diadémot.</p>
<p>– Jó. Menjünk oda.</p>
<p>– De, kérem, ne mutogassa a pisztolyt odakinn a fehérnép előtt,
mert elsikoltja magát mind. Egy szót se szólok hozzájok másképen,
mint németül, még csak a szememmel sem intek nekik.</p>
<p>Ferencz zsebébe dugta a revolvert, karjára akasztá a táskát s
maga előtt ereszté a gazdát.</p>
<p>A konyhában borzas leányhad sürgött-forgott a tűzhely körül,
melyen lobogott a megrakott tűz.</p>
<p>– Hát ti ökröt akartok sütni, vagy mi? hogy ilyen nagy bolond
tüzet raktatok! Még kicsap a kürtőn a lángja. Takarodtok be a
hátulsó szobába valamennyien!</p>
<p>Mikor egyedül maradtak a konyhában, Rokomozer bereteszelt
<span class="pagenum"><a name="Page_220" id=
"Page_220">-220-</a></span> minden ajtót: nagy ovatosan levette a
kemencze szájáról az agyagtévőt s neki állt a baltával felfeszíteni
az égett agyagot a kemencze fenekén.</p>
<p>Ott volt a négyszögű kő s alóla előkerült a horpadt rézfazék, a
mibe a diadém volt eldugva.</p>
<p>– Ez-e az? szólt, odanyujtva Illavaynak. Azt se tudom, minek
hívják? Hát ez mind gyémánt? Én azt gondoltam, üveggyöngy, olyan
mint az én csilláromon lógg.</p>
<p>Egy sem hiányzott belőle.</p>
<p>Az egyik tolvaj tehát igazat mondott, különös volna, ha a másik
szava is megállna.</p>
<p>Rokomozert visszakisérte a szobába Illavay.</p>
<p>– No hát, tekintetes úr, mondja csak, úgy-e, hogy jó ember a
Rokomozer?</p>
<p>– Különös kivánság!</p>
<p>– De csak meg van már most velem elégedve?</p>
<p>Felelet helyett Illavay megint leült a szalmaszékre az asztal
mellé. Úgy látszott, hogy a fenyegetését be akarja váltani, hogy
megvárja míg az osztrák csendőrök megérkeznek.</p>
<p>Rokomozernek pedig nagy szüksége lehetett azt az időt a maga
számára megnyerni. Sok más elintézni való volt még Z..án.</p>
<p>– Hát azzal sincs megelégedve a tekintetes úr, a mit elmondtam a
zsiványokról, hogy a jövő éjjel belopóznak a gargói várba, megölnek
mindenkit, csak a grófkisasszonyt viszik el élve magukkal.</p>
<p>– Az hóbortos mese. Nem hiszem, szólt Illavay, s az asztalra
könyökölt.</p>
<p>– Nem hiszi el? No hát majd mindjárt elhiszi.</p>
<p>Erre Rokomozer elővett egy nagy, borjúbőrbe kötött kapcsos
könyvet, s azt felnyitotta. A jobbról balra olvasandó keleti betűs
sorok alkalmasint valami vallásos tanokat hirdethettek; hanem
azonkívül még más haszna is volt e könyvnek. Néhol két lap a
szélein egymáshoz volt ragasztva, s a mint Rokomozer éles késsel
szétválasztá a <span class="pagenum"><a name="Page_221" id=
"Page_221">-221-</a></span> lapokat, a kettő közé dugott iratok
jöttek elő azok közül, a miket Rokomozer egyenkint Illavay elé
rakott.</p>
<p>Különféle keletű levelek voltak, mind ugyanazon kézirással.</p>
<p>Illavaynak nagy tapasztalata volt az irások felismerésében.
Megtudta mondani, hogy franczia irta-e vagy angol, vagy olasz, de
még azt is, hogy kálvinista irta-e vagy pápista a levelet? Ezekben
Cousin úr irására ismert.</p>
<p>Azok mind Rokomozernek szóltak.</p>
<p>Használva volt bennük a tolvajnyelv, a maga mákvirágos
kifejezéseivel, csakhogy azokat a terminusokat mind nagyon jól
értette Illavay.</p>
<p>Az első levelek a nagy üzletről szóltak, a mihez társak
kerestetnek. «Belzázár» (ez a gróf), az Augusztus főpublikánusává
lett. Tizenkét cherubim (csendőr) van a Semiramis kertjében (a
várban). Éjjel-nappal strázsálnak az előszobájában. Legalább
kétszer annyinak kell lenni az «elihud»-oknak (martalóczok). A sas
szedje össze a vércséket mindenünnen. (A sas volt a Zsiborák tolvaj
neve.) Készen legyen minden a lakodalomra, mikor a Mammuth
megérkezik. (Mammuth annyit jelent, hogy «egy millió».)</p>
<p>A következő levélben aztán már az alkudozások kezdődnek a
zsákmány felosztása fölött. A mammuth a napokban megérkezik. Hanem
ez egy légió «gadarenus»-ból áll (ezeres bankjegyek). Azoknak a
szagát megérzik. Mihelyt a lakodalom meglesz. Eliézernek (ez volt
Rokomozer) el kell menni Ninivébe s a gadarénusokat átváltani
kakasokra és unicornisokra (louisdorok és guinéek) tíz százalék az
ő osztaléka, húsz az Orolé, húsz az «enyim» és a Szulamith egészen.
«Azon nem osztozunk az Orollal.»</p>
<p>Illavaynak kezdett a fejébe menni a vér. Kitalálta, hogy az a
Szulamith: Pálma.</p>
<p>A következő levél egészen ez utóbbi tárgygyal foglalkozott. Úgy
látszott, hogy az Orol is magának követelte ezt a ráadást. A
levéliró azt az ajánlatot tette, hogy a dolgok <span class=
"pagenum"><a name="Page_222" id="Page_222">-222-</a></span> végén
válaszszon a Szulamith maga kettőjük közül, hogy melyiké akar
lenni?</p>
<p>Illavaynak a szemei vérben forogtak. Még egy levél volt hátra.
Abban már az egész megrohanási terv részletezve volt.</p>
<p>A Mammuth már megérkezett. Nem kell késedelmezni, mert másnap
már itt lesznek a filiszteusok (a hitelezők) s megmellesztik
erősen. Az elihudok rejtőzzenek el nappal a közeli erdőkben. A
várhegygyel átelleni hegyoldalban van egy kis kőépület, a teteje is
kő: az ajtaja vas, kettős keresztrúddal elzárva. Ez a forrás
cisternája, a honnan egy alacsony boltozatú alagút vezet fel a
várba: ezen megy fel a vízvezetéki cső, mely a vár alatti tágas
sziklapinczébe torkollik. Magasabbra nem megy fel önnyomása által a
víz, innen lóhajtotta gép emeli tovább a vízművek medenczéjeig. A
czimborák ez éjjel a cisterna ajtaját nyitva fogják találni. Azon
keresztül az alagúton át felhatolhatnak a várpinczéig. A jó
barátnál vannak a pinczék kulcsai. Este a jó barát, mikor kiadja a
cherubimok számára való bort, egy kis holdvilágot (mákony) fog
beleönteni. Az alvókból aztán könnyű lesz angyalokat csinálni. A
Malchusok (inasok) be lesznek zárva a szobáikba. A Belzázár
parityái nem dobják el a követ. A Szulamith hálószobája a park
fölötti lakosztályban van, távol a cselédségtől; ő nem fog semmi
neszt észrevenni. A szobához való álkulcsok már készen vannak…»</p>
<p>Tovább nem birta Illavay olvasni. Őrületes dühében felugrott a
helyéből, torkon ragadta Rokomozert s nem törődve vele, hogy ha
behemóti ordításával fellármázza is az egész falut, rárivalt
haragja emberevő kedvében:</p>
<p>– Hát te irtóztató gazember! Te ezt mind tudtad, és engedted
volna megtörténni, ha én véletlenül meg nem érkezem?</p>
<p>S minden szónál úgy megrázta, hogy annak keze, lába, feje, a
hány annyifelé kalimpált.</p>
<p>– Engedted volna te istentagadó azt, a kiről tudtad,
<span class="pagenum"><a name="Page_223" id=
"Page_223">-223-</a></span> hogy több nekem, mint ez az egész
világ, ilyen irtóztató sorsra jutni?</p>
<p>S azzal odadobta őt a karszékbe vissza, hogy szék és ember
nagyot nyekkent.</p>
<p>Hanem az ember azért nagyra volt a diadalával; mintha ő rázta
volna ki amabból a lelket, mosolyogva döczögé:</p>
<p>– No hát, úgy-e, igazságom van?</p>
<p>– Veszekedj meg az igazságoddal együtt, akasztófára való!</p>
<p>– Úgy-e, hogy jó lesz, ha siet a tekintetes úr megakadályozni
ezt az irtóztató dolgot?</p>
<p>– Kedvem volna elébb a fejedet szétzúzni ezzel az
ólombunkóval.</p>
<p>– No az szép volna! Hát miért?</p>
<p>Ferencznek most még egyszer kedve támadt torkon ragadni a
házigazdát s a képébe ordítani:</p>
<p>– Hát nem tudtad, te gazember, hogy az a nő az én jegyesem? Nem
tudtad, hogy ő az enyém? Nem tudtad ezt följelenteni?</p>
<p>És annyira megszorongatta neki a nyakát, hogy már annak a szemei
kezdtek kidüledezni; míg végre eszébe jutott, hogy ha az ember
valamire feleletet akar kapni, annak a legmulhatatlanabb föltétele,
hogy a kikérdezettnek a torkát ereszsze szabadon.</p>
<p>Rokomozer pedig ezzel a második dührohammal még jobban meg volt
elégedve.</p>
<p>– Isten a világ fölött! Milyen hűséges ember a tekintetes
úr.</p>
<p>– Nem arról van szó, hogy én milyen ember vagyok? hanem, hogy
miért nem jelentetted fel ezt magad?</p>
<p>– Tekintetes úr, mondok valamit. Olyan igazán éljek. Én nagyon
szeretem a tekintetes urat.</p>
<p>– Szeresd az ördögöket!</p>
<p>– No. Én csak nagyon szeretem a tekintetes urat. Ha egy oroszlán
akarná megenni a tekintetes urat, odaállnék elejbe, azt mondanám,
egyél meg előbb engem. Micsoda <span class="pagenum"><a name=
"Page_224" id="Page_224">-224-</a></span> úr! Csak egy ilyen igaz
ember volt a világon, több nem volt! Micsoda vitézség volt, mikor a
lövöldözés közepébe berohant azért a gézengúz Opatovszky ségetzért,
hogy megszabadítsa; no, én nekem semmi panaszom ellene: nekem
megfizetett az úrfi mindent, még a kamatokat is; a tekintetes úrtól
pedig nem kaptam még eddig egyebet, mint az öt ujjának a kék
helyeit a torkomon, hanem azért mégis azt mondom, hogy a tekintetes
úr egy hatalmas derék ember, ellenben az Opatovszky úrfi, annak
ismertem az apját; derék, becsületes ember volt, hanem ő még
nagyobb hunczfut, gazember, mint az apja.</p>
<p>– Hallgass! Szószátyár! Mi közöd hozzá?</p>
<p>– Hiszen hallgatok. Hanem csak azt mondom, hogy én, Isten a
világ fölött, annyi ideig éljek, a meddig igazat mondok, hogy nem
vétettem a tekintetes úr ellen. Majd megérti ezt a tekintetes úr,
csak most siessen Gargóvárra. Mert hát bolond a világ: rosszak az
emberek. Nem mondhatok többet. S ha aztán visszajön ide a
tekintetes úr s akkor is azt fogja még mondani, hogy «Rokomozer, én
te rád haragszom!» hát leveszem a sipkámat a fejemről s azt mondom,
hogy ide üssön a tekintetes úr azzal az ólom bunkóval.</p>
<p>Illavay már nem tudott a dühtől mit mondani, csak az öklével
ütögetett a kezében tartogatott levelekre. Azok nagyon is
élőbizonyságok voltak.</p>
<p>Aztán összeszedte nyugalmát, eltette a leveleket a zsebébe, az
ékszereket berakta a táskájába s több szót nem váltott az
orgazdával. Sietett ki a házból.</p>
<p>Rokomozer kikisérte s még a pitvarajtóban is odadörmögte a
fülébe:</p>
<p>– Csak azt mondom tekintetes úr, hogy «bolond a világ, rosszak
az emberek!» Majd megérti ezt a tekintetes úr!</p>
<p>Illavay nem ügyelt a fecsegésre, hanem sietett a szekeréhez
vissza; befogatott újra s visszatért azon az úton, a min jött.
<span class="pagenum"><a name="Page_225" id=
"Page_225">-225-</a></span></p>
<p>Az elhagyott faluban pedig egyszerre nagy füttyöngetés támadt,
minden háznál nagy lótás-futás volt: vermekbe, kutakba másztak le
kötélen, lábtókon, a felmálházott szekerekről leszedték a rongytelt
zsákokat s czepelték a házakba; készültek a bécsi csendőrök
látogatására.</p>
<p>Rokomozer, úgy látszik, hogy a rabló czimborákat jól
belemártotta a vízbe, azért, hogy az orgazda pajtásokat kihúzza a
szárazra. Inkább azoknak a torkát szorongassa Illavay, mint az
övékét.</p>
<p>Hja biz ez így van. Rosszak az emberek. Még a rossz emberek is
rosszak. Azok között sincs hűség. Mert hát ilyen a világ! – Bolond
világ.</p>
<h3>A PIROSRUHÁS HÖLGY.</h3>
<p>Illavay vágtatott lóhalálban Gargóvár felé.</p>
<p>Most már mindenütt szóba állt azokkal az emberekkel, a kik a
szállások körül settenkedtek, keresve a módot, hogy egy elvetett
szót kaphassanak el tőle. Minden faluvégen azt hagyta meg az
atyafiaknak, hogy holnap estig a gargóvári piaczra gyüljenek fel,
mintha vásárra jönnének, a szekérben elrejtett fegyverekkel; valami
munka lesz. Azok úgy hallgattak rá, mint az orákulumra.</p>
<p>Bolond világ volt az akkor.</p>
<p>Az volt a nóta, hogy</p>
<div class="poem">
<div class="stanza"><span class="i0">«Dárum, madárum!<br /></span>
<span class="i0">Agyonverünk a nyáron!»<br /></span></div>
</div>
<p>Hogy kit? azt nem tudta senki. Valakit, a sok közül, a ki bánt.
Fejsze, kasza mindig készen volt rá. Csak egy olyan ember kellett
hozzá, a ki rámutasson az ujjával: «azt ni!» Illavay épen ilyen
ember volt.</p>
<p>Illavay másnap délután érkezett meg Gargóra. Útközben a
kocsisaitól sokat tanult. Históriát. Az ujabb kor <span class=
"pagenum"><a name="Page_226" id="Page_226">-226-</a></span>
történetét. Úgy találta, hogy az alatt, a míg az ellenlábasoknál
járt, a világ két századot haladt – hátrafelé. Most aztán úgy
érezte magát, mintha még mindig talppal állna ellenében az ittlakó
népnek. Egészen lehangolta a kedélyét, a mit megtudott. A régi jó
barátok, ismerősök, nagyemberek mind eltüntek; elmultak. Újak,
ismeretlenek jöttek helyükbe. No, ezt még nem olyan nehéz
megszokni, mint azt, hogy ha az ismerősből lett ismeretlen.
Legnehezebben esett a szivének, mikor az megtudta, hogy Temetvényi
Ferdinánd most az új korszak egyik vezérnagysága ezen a vidéken, ő
a kerületi biztos. Minő találkozás lesz ez!</p>
<p>Az emlékzetes patakmalomnál összegyülve találta az egykori
hiveket, a kik az Orol Krivánszki csatájában vele voltak Azok is
tudták, hogy az egykori szabadcsapat-vezér ismét itt a vidéken
csatangol. A csendőrök nem vadásznak rá. Ennek is megmagyarázták az
okát. Illavay kiadta nekik az utasításokat: hol tartsák magukat
készen a jövő éjszaka s minő jeladásra, hol jelenjenek meg
egyszerre. Bátorságot nem kellett beléjük önteni: az több volt
bennünk az elégnél.</p>
<p>Onnan azután felhajtatott Illavay a várba. A piaczon már
gyülekeztek a vásárosok szekereikkel s csendesen köszöntötték a
közöttük elhaladót.</p>
<p>Gargóvár kapujában meg kellett állani a szekérrel: a bemenetel
nem volt olyan könnyű, mint máskor. Csendőr állt a felvonó hidnál,
feltüzött szuronynyal, s «megálljt» parancsolt, míg az őrmester
előjön a tanyaszobából, átvenni a vendég útlevelét.</p>
<p>Illavay még mindig angol volt, az útlevele szerint, az őrmester
hazája pedig Budweis, a hol nagyon keveset beszélnek angolul. Azt
mondtá, hogy ő ezt az irást nem érti, hanem majd felviszi s
megmutatja a «Gestrenger Herrnek». Addig ott kell maradni a
szekéren.</p>
<p>Jó ideig várhatott a kapuban Illavay, a míg az őrmester
előkerült a «Gestrenger Herrel». Ki is lett volna az más, mint
Cousin úr! <span class="pagenum"><a name="Page_227" id=
"Page_227">-227-</a></span></p>
<p>– Ah! Monsieur! Kiálta örvendő arczczal a titkár (neki is volt
már egy csillag a gallérján). Hozta Isten! Mi azt hittük már, hogy
ön elveszett.</p>
<p>– Ime megkerültem. Szólt s a mellett olyan képet csinált rá,
mintha le akarná a fejét harapni.</p>
<p>– Talán bizony a gyémántokat is megtalálta?</p>
<p>Illavay boszusan ránczolta össze a homlokát. Hát mégis tudatták
Cousinnal, az ő kérése ellenére.</p>
<p>– Igenis, mind visszahoztam. Szólt odanyujtva az
utitáskáját.</p>
<p>– No, annak nagyon örvendek.</p>
<p>Erre Illavay önkénytelen elnevette magát, megmutatva azt a két
hatalmas fogsort, a min képes volna az emberét összemorzsolni. Az
jutott eszébe, hogy «örülsz bizony, mert épen apropos jöttem meg a
gyémántokkal, hogy azokat még egyszer ellopjátok».</p>
<p>– Ő excellentiája nagyon fog örülni monsieur megérkeztének.</p>
<p>– Kérem, vigye fel hozzá a táskát. (Monsieur megbántott arczot
vágott, ő nem domestique, a ki táskát hord fel a szekérről.) Benne
vannak a gróf gyémántjai mind, csak biztos kéznek adhatom át. (Ez
már megtisztelő nyilatkozat volt. Mr. Cousin átvállalta a
megbizást.)</p>
<p>Illavay pedig nagyon okosan tette, hogy az egycsillagos úrra
bizta az utitáskáját; mert abban volt még a gyémántokon kívül a
revolvere is, s ha azt a bekövetkezett motozás alkalmával ott az
őrszobában nála találják, bizony azon kezdi a mai háztüznézését,
hogy becsukatik a tömlöczbe, s onnan nem kerül ki hamarább, mint
mikor a grófnak felviszik róla a rapportot. Így azonban, miután sem
a zsebeiben, sem a kalapja béllésében, sem a csizmája száraiban nem
találtak semmi gyanus tárgyat, egy rövid negyedórai darabokra
szedés után megengedték neki, hogy felmehet a kastélyba. Egy
csendőr, vállravetett puskával, kisérte a gróf lakosztályának
ajtajáig, a hol aztán az ajtónálló átvette a kezéből s beeresztette
az előszobába, <span class="pagenum"><a name="Page_228" id=
"Page_228">-228-</a></span> a melyből ismét, egy kis várakoztatás
után, átcomplimentirozta a komornyik ő excellentiája belső
termeibe.</p>
<p>Bizony ő excellentiája is nagyon megváltozott. Nem a hivatalos
egyenruha, nem is az előirásszerű kiborotvált arcz magában, hanem
az egész megjelenés. Az egykori tétovázó, méla bizonytalan
kifejezés helyett az imponáló, önbizalmas magatartás; az officiosus
félmosoly, a leereszkedés éreztetése. Ez nem az a Temetvényi
Ferdinánd, a ki az előbbi volt. De hiszen Illavay sem a régi
már.</p>
<p>Ám azért a régi szivelyesség még mindig fennáll közöttük. A gróf
kezét nyujtja az érkező elé s ő kezdi a beszédet.</p>
<p>– Nagyon szép öntől, hogy visszakerült. Mi nagyon aggódtunk ön
miatt. A gyémántok egy részét, a mit ön még Londonban fedezett föl,
megkaptuk a nagykövetség útján s azontul nem kaptunk önről semmi
hírt. Hol járt ön?</p>
<p>– Amerikában. A gyémántok egyharmada még oda volt.</p>
<p>– Hagyta volna ön veszni. Kár volt fáradnia miattuk.</p>
<p>(Itt vagyunk? Hát már egy pár százezer forint számba sem
jön?)</p>
<p>– Azonban ezeket is megtaláltam, egy részét az újvilágban, a
többit idehaza.</p>
<p>Azzal kinyitotta az utitáskáját s előszedte a megtalált
ékszereket.</p>
<p>– Ah, ez igazán remek tett volt öntől! Méltó az új Pitaval
krónikájára. Ön valódi talentum ezen a téren. Ez egy angol
rendőrnek becsületére válnék. No, de csakhogy ön maga megérkezett,
ennek örülök legjobban. Nem képzeli ön, mennyit emlegettem
magamban! Hányszor kivántam önt vissza! De most már nem is
eresztjük önt el magunktól, itt kell maradnia.</p>
<p>Illavay gondolt valamit az ittmaradásról s azt igen is
természetes következménynek tekintette. <span class=
"pagenum"><a name="Page_229" id="Page_229">-229-</a></span></p>
<p>– Önnek itt kell maradnia én mellettem. Ön mintha teremtve volna
annak, a mit én keresek. Önnek el kell vállalnia az alattam levő
vármegyék egyikének Comitats-Vorstandságát.</p>
<p>Illavay hátrahőkölt: mi a kék csodát kell neki elvállalni?</p>
<p>A gróf magyarázta.</p>
<p>– No, ez ugyanaz (de nagyobb hatáskörrel és fizetéssel), mint a
mi ezelőtt az alispánság volt.</p>
<p>Illavaynak egészen elsötétült az arcza. Nem akaródzott neki
felelni.</p>
<p>– Nos! Hát mit szól ön hozzá?</p>
<p>– Köszönöm a megtisztelő kitüntetést; de ez órában azt sem
tudom, hogy mi feladat jár vele? s képes vagyok-e azt betölteni?
Szándékom egy időre visszavonulni a magánéletbe.</p>
<p>– Azt pedig nagyon rosszul teszi ön. Az olyan nagy tehetségnek,
mint az öné, vétek parlagon heverni. Önnek nem lehet magát teljes
tétlenségre kárhoztatni.</p>
<p>Illavay kereste az ürügyek kibuvó ajtajáit.</p>
<p>– Elég dolgom lesz nekem az apátvári birtok viszonyainak
rendezésével.</p>
<p>– Ah! Nem! Nem! Az alól fel van ön már mentve. Ön azt persze még
nem is tudja. Az ifju Opatovszky Kornél, azokért az érdemekért, a
miket a hadjárat alatt szerzett, elismerő megjutalmazásul a kormány
által nagykorusíttatott s egyuttal fölmentetett a régi vármegye
által elrendelt örökös gyámság alól. Most ő átveszi birtokát s
bárói rangot kap.</p>
<p>Illavaynak egy perczre nyitva maradt a szája a bámulattól. Itt
van ni! A hány okos ember volt a vidéken, annak mint görbére ment
az útja; ez az egy bolond találta meg az egyenes utat.</p>
<p>Ez biz úgy van.</p>
<p>Nem állhatta meg, hogy mégis azt az észrevételt ne tegye rá,
hogy: <span class="pagenum"><a name="Page_230" id=
"Page_230">-230-</a></span></p>
<p>– Nekem nagyon kedves dolog, ha ez a teher lemulik rólam, de azt
kétségtelennek tartom, hogy ha ez a hóbortos ember szabadon fog
rendelkezni a birtokával, tíz év alatt földönfutó koldus lesz
belőle.</p>
<p>Temetvényi magas fölénynyel mosolygott az ellenvetésre, s nagyon
biztos nyugalommal felelt rá.</p>
<p>– Csak hagyjuk azt a maga sorára. Majd egészen más ember válik
az ifjuból egy okos asszony kezében, a ki őt ujjá alakítandja.</p>
<p>De erre már egészen felháborodott Illavay.</p>
<p>– Micsoda? Még meg is akarják őt házasítani? Hát volna a világon
olyan szerencsétlen apa, a ki tudná annyira gyülölni valamelyik
leányát, hogy azt egy őrülthöz kösse házastársul?</p>
<p>Temetvényi még magasabb mosolyra emelte arczát.</p>
<p>– Kérem. Barátom. Ne hamarkodja ön el az itélétét. Már akadt
ilyen leány. Legyen szives ön megtekinteni az ifju jegyesek
arczképeit.</p>
<p>S azzal egy festő-támlányon álló képről félrehúzva a függönyt,
odamutatott, elegans kézmozdulattal.</p>
<p>Egy szép fiatal hölgy arczképe volt ott, bordeaux piros ruhában.
Pálma grófnő.</p>
<p>– Nos? Jól van-e találva? Kérdé a gróf.</p>
<p>Ferencznek pedig úgy rémlett, hogy a z...ai orgazda kérdi tőle,
hogy: «nos? hát nem jó ember a Rokomozer?» S a mint a vér a fejének
indult, az a gondolat támadt az agyában, hogy annak a vén
orgazdának kezet csókoljon, s azt az öt ujjának a kék foltját
átszállítsa ennek a másiknak a nyakára.</p>
<p>Most értette már meg, hogy mit tesz az? «Bolond a világ! rosszak
az emberek!»</p>
<p>Hát ugyan mit bánta azt a Rokomozer, ha Opatovszky Kornél
menyasszonya Zsiboráknak jut-e, vagy Cousinnak, midőn az
osztozáskor koczkát vetnek rája? Hiszen nem Illavay menyasszonya
volt.</p>
<p>Ferencz mereven bámult a pirosruhás arczképre, mintha
<span class="pagenum"><a name="Page_231" id=
"Page_231">-231-</a></span> kérdezne tőle valamit. Ilyen könnyű a
változás? csak a violaszín helyett haragos verest kell
felvenni?</p>
<p>S aztán megerőltette az emlékezetét, hogy vajjon csakugyan
volt-e valaha az a szó kimondva, hogy Pálma az ő menyasszonya? S
aztán rájött, hogy valóban ő, formaszerint a gróftól soha sem kérte
meg a leánya kezét. Fölöslegesnek tartotta még a szóbeszédet is,
mikor a tények, a valóság oly szorosan összefűzték már őket.</p>
<p>– Jól van-e eltalálva? Ismétlé a gróf.</p>
<p>– Nem tudom. Régen láttam már. Szólt elszoruló kebellel
Ferencz.</p>
<p>– Keresse föl ön. Szobájában fogja találni. Már tudattam vele,
hogy ön itt van. Még egyszer köszönöm, hogy ön annyi fáradságot
tett a mi érdekünkben s nem mondok le a szerencséről, hogy azt
önnek meghálálhassam.</p>
<p>Ferencz ott hagyta a grófot s aztán megkérdezte a komornyiktól,
hogy merre van Pálma grófnő lakosztálya, Cousin leveléből megtudta,
hogy az most a park felőli szárnyban fekszik.</p>
<p>– Nem akar átöltözni a tekintetes úr? szólt a komornyik
készségesen.</p>
<p>– Köszönem. Nem.</p>
<p>Arra gondolt, hogy hiszen ez még továbbutazással is
végződhetik.</p>
<hr class="tb" />
<p>Mikor a magyar embert valami kriminális boszuság éri, olyankor
jól esik egyet pödörni a bajuszán. Ferencz most vette észre, hogy ő
ettől a vigasztól meg van fosztva. Még most is az amerikai
fizimiskáját hordja magával. Abban pedig maga magának sem tetszik.
Most igazán rútnak találja magát. No, de hiszen «ő» azt mondta
neki: «te szép vagy!» s eszébe jutott a költő szava: «de a csók
édességét még most is érezem». Érdemei, hűsége, fáradsága, mind nem
értek már egy batkát sem, hanem a csók emléke az egy kincs
volt!</p>
<p>Benyitott a hölgyek szobájába. <span class="pagenum"><a name=
"Page_232" id="Page_232">-232-</a></span></p>
<p>Ketten voltak. A grófnő nem volt már egyedül, egy angol miss
került hozzá, a kit csak úgy félszemmel vett észre Ferencz: annyira
leköté a figyelmét az a másik.</p>
<p>Az a «másik». Nem az, a kit itt hagyott, hanem a másik Pálma.
Egy délczeg hölgy, gránátvirágszín bársonyruhában, szőke haja
oldalt választva és homlokán köröskörül hunczutkákba csavarítva.
Öltöny és hajzat még hagyján, de ez a kifejezés az arczon, e
magatartás, ez egész lény; az úri dévajság, a noble föl sem vevés,
a szuró tekintet: ez nem a te Pálmád.</p>
<p>Hanem arra a felcsendülő s aztán hirtelen visszafojtott kaczajra
rá lehetett ismerni. Így kaczagott fel akkor, így takarta el
hirtelen ajkait a finom zsebkendővel mikor Soma úrfit eléje hozták,
abban a kifordított piros bélésű kabátban, a ki olyan volt, mint
egy beszélő majom. Imhol a nagyobbik majom!</p>
<p>A másik perczben azután az önkénytelen derültséget egyszerre
visszaparancsolva arczán (a mi a belépőnek olyan kegyetlenül jól
eshetik) felkelt a helyéről s eléje sietett és kezét nyujtá neki,
ez üdvözlő szóval:</p>
<p>«God bye.»</p>
<p>(Hiszen még angol vagyok! biztatá magát Ferencz!)</p>
<p>És aztán Pálma grófnő kétszer megrázta a kezét. Csak kétszer,
nem háromszor. Angolok így szokták. Jó barát kezét kétszer, a
jegyesét háromszor.</p>
<p>Az angol üdvözlés is meg lett magyarázva: Pálma odafordult a
miss felé s bemutatta a jövevényt.</p>
<p>«Mister Illavay.»</p>
<p>Most aztán az is kezét nyujtá neki s megrázta egyszer. Többet
aztán nem is akarta kiereszteni a kezéből.</p>
<p>A miss nagyon beszédes volt. S nem elég, hogy a nyelve beszélt,
minden arczvonása beszélt hozzá, még az orra is mozgékony volt.
Erősen üdvözölte mister Hallovájt, a ki a grófné «dájmond»-jait
olyan ügyesen feltalálta, s nagyon szerette volna, ha mister Ajlóvi
az intereszszent kriminel <span class="pagenum"><a name="Page_233"
id="Page_233">-233-</a></span> inkvizisen szinzesóz diteljeiből egy
kis rikepicsulésnt bocsát közre.</p>
<p>Ferencz pedig azt a tapasztalást tette e közben, hogy nem lehet
az embernek egyszerre látni is hallgatni is. Ő csak azt látta, hogy
Pálma visszaült a tabourettejére s folytatta a félbemaradt himzést:
(egy vadásztáska készült ott: kinek?) s csak az ő hallgatását
hallotta.</p>
<p>Annyira, hogy a missnek meg kellett ujítani az egész diatribát,
hogy a «szőr»-t a dájélakba belevonja: nevezve őt minden
megszólításnál valami más néven: a miből azt is kikalkulálhatta
Illavay, hogy biz az ő nevét a távolléte alatt nem igen koptatták
ennél a háznál.</p>
<p>A miss egyébiránt egészen informálva volt már arról, hogy a nagy
becsű gyémántok hogyan vesztek el, hogyan indult el azokat nyomozni
valaki, hogy találta meg? hogy küldte egy részét vissza; az utolsó
legszebb darabokat pedig épen most hozta el magával. Hanem, hogy
«kicsoda és micsoda» ez a «valaki», arról a missnek semmi tudomása
sem látszott lenni. Exorbitáns volt a magasztalásában a
magyarországi rendőröknek. Soha sem hitte, hogy ilyen kitünő
detectivek legyenek ebben az országban. Szentül valami derék
rendőbiztosnak nézte mister Lullabájt.</p>
<p>Illavay utoljára megboszankodott a quiproquo miatt, megunta az
erőszakolt angol nyelvgyakorlatot, s mikor kezdte észrevenni a miss
alattomos szemhunyorításából, (a mi Pálma felé volt intézve), hogy
ebben valami malice is van, gondolta magában, no megállj, majd
visszaadom én neked mindjárt, a pikántoskodást, hogy beéred vele; s
egyszerre csak odafordult az angol discursus közepett a grófnőhöz:
magyarul szólítva őt meg.</p>
<p>– Rossz időben jöttem ide, grófnő, úgy-e?</p>
<p>A missnek az orra fölfelé mozdult e szóra, mint a szaglászó
egerkéé. A lehető legnagyobb «shoking», ha egy harmadik előtt olyan
nyelven szólalnak meg, a mit az nem ért! Pálmára tekintett, úgy
húzva félre a száját, hogy az <span class="pagenum"><a name=
"Page_234" id="Page_234">-234-</a></span> által a félarcza
mosolygóvá, a másik fél fanyalgóvá fintorodott. Pálma azonban
magyarul felelt a kérdésre.</p>
<p>– Üljön hozzám közelebb. S abbahagyta a hímzést.</p>
<p>A miss erre boszusan taszítá hátrább kereken gördülő karszékét,
s valamit mormolva a «turkish spoken»-ról, hátat fordított a
társaságnak, s kezébe vette a letett könyvet, tovább olvasva azt az
érdekes regényt, a miben Cserlsz Dikknsz épen egy ilyen detectivet
ír le, mint ez a mister Vájlovill.</p>
<p>– Nagyon szeretem, hogy volt önnek bátorsága ezt a a kérdést
megtenni, és ilyen nyelven. Felelni fogok mindenre. Mondá Pálma,
leszórva öléből a színes haraszfonalakat. Ön volt már az atyámnál s
látta azt a két arczképet egymás mellett.</p>
<p>– Én csak egyet láttam. A nőt.</p>
<p>– S önnek az is elég volt. A másikra nem volt kiváncsi. Pedig az
is meglepte volna. Egy délczeg alak, dzsidástiszti egyenruhában. A
festő remekelt rajta. Ön a nő arczképéből is megtudott mindent. Ez
nem az a nő, a kit ön itt hagyott.</p>
<p>– Nem.</p>
<p>– Hallgasson ki. Nehéz dolgokat mondok el; de tegyünk úgy,
mintha csak fecsegnénk. Magyarul nem ért, a ki velünk van, de a
hanghordozásból megtudhatná, hogy minő tárgyról beszélünk. Tehát
kérem, hogy majd mikor én nevetek, nevessen ön is.</p>
<p>– Megpróbálom.</p>
<p>– Azt is előre megmondom önnek, hogy ön épen olyan ura a
helyzetnek ma, mint utolsó búcsuvételünkkor, s a mit ön fog
mondani, azok után, a miket tőlem meghall, hogy ennek így kell
történni! az úgy fog történni. Meg van ön nyugodva?</p>
<p>– Meg.</p>
<p>– No, hát nevessen egy kicsit. Úgy. Tehát a mint a világ
megváltozott: ön tudja már, hogy nagyon megváltozott, az ön
barátjai elmultak a földről; ügye semmivé <span class=
"pagenum"><a name="Page_235" id="Page_235">-235-</a></span> lett,
új rend állapodott meg, új intézők jöttek s ebben az új mexicói
napórában jelentékeny hierogliffé vált a Temetvényiek halfarkú
syrénje. Egy nagy új kerület uraivá lettünk. Csodák történtek.
Nagyságok lettek semmivé, és semmik lettek nagysággá. Mi közöm volt
nekem mindezekhez? Egyszer aztán meg kellett tudnom, hogy a
világváltozásnak az én sorsomra is alakító befolyása van. Egy napon
az atyám azt a hírt közölte velem, hogy a szomszéd nagybirtok ura,
kitünő érdemeiért, feloldatott az eddigi gondnoki zár alól s bárói
czímmel fog birtokába behelyezkedni; pénzviszonyai az úrbéri
kárpótlás által könnyen rendezhetők lévén. Azt mondtam rá, hogy
gratulálok neki hozzá. Atyám erre így szólt: gratuláljak magamnak,
mert ez a kitünő ifju a kezemet megkérte. Most szabad nevetni!</p>
<p>– Tessék.</p>
<p>– Hát arra atyám azt mondta, hogy nincs rajta mit nevetni, s
elsorolta a kérő nagy előnyeinek egész sorozatát, a mik között
legjobban ajánlók azok, a miket más embereknél hibának neveznek.
Nem mondtam neki ellent. Biz az jó partie. Kaphatnak rajta. A ki
ért hozzá, egy ilyen alakot kihasználhat. De hát nekem már ez a
szerencsés esély elkésve kinálkozik; mert én már el vagyok jegyezve
s a jövendőbelim úton van hazafelé: mindennap várom. Erre nekem azt
felelték, hogy még ugyan formaszerint az az úr nem kérte meg a
leánynak a kezét az atyjától, sőt még gyűrűt sem cserélt vele;
hanem azért mégis bőven tudomása van az atyámnak arról, hogy ők
egymást el akarják venni. Nem is tett ellene kifogást soha. Hanem
azzal az úrral egy kis baj van ez idő szerint. Ő meg van jegyezve a
forradalomban való részvét miatt, ő kiváló szerepet játszott,
császári szabadcsapatot vert széjjel, fegyveres népfölkeléssel.
Nevessen! Nevessen kérem! s ne nézzen rám olyan csodálkozó
szemekkel.</p>
<p>Biz ez nevetni való volt.</p>
<p>– Én erre azt mondtam, hogy «te magad tudod, hogy <span class=
"pagenum"><a name="Page_236" id="Page_236">-236-</a></span> ő épen
minket szabadított meg a rablócsapattól s az nem volt forradalmi
cselekvény». – «Igaz, hogy nem volt az, mondák erre; de az ő
barátai ott Debreczenben ezt hőstetté kanonizálták s ennek folytán
őt kinevezték «Felső-Magyarország kormánybiztosává!» – «De hiszen
te tudod, hogy ő ezt a kinevezést soha sem kapta meg» mondám én. «Ő
nem kapta azt meg, de ellenben az okmány olyan kezekbe került,
melyek azt ellene fölhasználhatják.» – «De hiszen te tudod, hogy ő
elment a külföldre, ide benn sem volt az egész válságos idő alatt.»
– «Igen, de erre meg azt mondják, hogy a külföldön is forradalmi
missióval járt.» – «De te legjobban tudod, hogy ő a mi ellopott
gyémántjainkat visszaszerezni futkosta be a félvilágot s neked csak
egy szavadba kerül felvilágosítani a vádlóit, hogy a vádból egy szó
sem igaz.» – «Való, hogy mind ezt én tudom legjobban s én nekem
csak egy szavamba kerül, hogy ő neki csak egy hajszálát se
görbítsék meg, s azt meg is teszem, ha te nem akarsz menyasszonya
lenni; hanem elfogadod Opatovszky kezét.» – «S ha nem mondok le
róla?» – «Akkor én is hallgatni fogok.» – «S akkor mi történik
vele?» – «Kapni fog tíz esztendei várfogságot.» Nevessünk uram.
Nagyon nevessünk!</p>
<p>Hahaha!</p>
<p>Hogy is mondta Rokomozer: «bolond a világ, rosszak az emberek!»
S azok között a rossz emberek még nem a legrosszabbak.</p>
<p>Illavay olyan nagyon nevetett, hogy még a szemeit is meg kellett
törülni utána.</p>
<p>– Igy került az a két kép egymás mellé, barátom, szólt Pálma,
ujra hozzá fogva a himzéshez; már most határozzon ön, hogy mit
tegyek?</p>
<p>E közben a himző tű hegyével számlálgatta a tuffon a szemeket,
mintha az érdekelné legjobban.</p>
<p>– Férjhez menjek-e máshoz azért, hogy önt tíz évre holt emberré
ne tegyék? Az bizony keserű sors: nagy szenvedés. Nekem aztán
mindegy: ki az, a ki elvesz? <span class="pagenum"><a name=
"Page_237" id="Page_237">-237-</a></span> törpe-e vagy óriás? okos,
vagy bolond, sánta-e vagy daliás? Beszélő majom mind. Ő lássa, hová
lesz velem? Nem leszek boldogtalanabb, mint százezren az én
fajtámból. Nevetek már rajta. Ha pedig azt mondja ön, hogy «én nem
adom vissza a szavadat; fogadásod tartsd meg, a hogy én megtartom;»
hát én arra is rá állok. Ön beül tíz évre, viseli a maga lánczait,
én pedig itt maradok, viselem az én lánczaimat; kiadok minden
kérőn, várok a tíz esztendő leteltéig, s ha akkor kiszabadul ön, s
lesz még kedve egy idegbajokban képzelgő, migrainekkel,
vapeureökkel megszállt, környezetét boszantó, arczát kendőző,
szeszélyes, rigolyás vén kisasszonyt feleségévé tenni, megtalálhat.
Döntse el ön a kérdést. Én mehetek, én maradhatok.</p>
<p>Itt pedig mind a ketten elfelejtették, a nevetést; pedig nagyon
alkalomszerü lett volna. Szerencsére a miss igen el volt merülve
egy érdekfeszítő jelenetébe a gyönyörű Black Housenak.</p>
<p>A kérdés föl volt téve. S a kérdezett nem tudott rá mit
felelni.</p>
<p>Pálma arczát vizsgálta. Abból akarta kitanulni, mi ebben az
igazság, mi a költemény?</p>
<p>Nincs-e neki magának is része ebben?</p>
<p>Ez a félreválasztott haj, ezek a hunczutkák a homlokon, hát még
ez a változás; ennyi jelensége az ellenszenves átalakulásnak. Hátha
belül is más lett?</p>
<p>Pálma észrevette a töprengését.</p>
<p>– Ne válaszoljon ön rögtön: mondá neki, himzésére hajolva. Elébb
gondolja ezt jól végig. Maradjon ma nálunk. Holnap megkérdem a
válaszát atyám előtt.</p>
<p>Ferencz fölkelt és távozni készült.</p>
<p>Erre Pálma is fölkelt és az ajtóig kisérte.</p>
<p>Még volt valami mondanivalója hozzá.</p>
<p>– Ne hamarkodja el ön a válaszát. Tartson elébb tanácsot
magával. Menjen a szobájába. Legyen egyedül. Van önnek egy igaz
barátja, a ki önnek tanácsot szokott adni. Kérdezze meg azt.
<span class="pagenum"><a name="Page_238" id=
"Page_238">-238-</a></span></p>
<p>E szóra Illavaynak az arcza olyan kifejezést vett föl egyszerre,
hogy Pálma visszarettent tőle. Tűz-láng gyuladt ki rajta, s a
szemei villámokat szórtak!</p>
<p>Pálma elárulta magát, hogy ő Ferencz torz-tükrének a titkát
tudja.</p>
<p>Pedig tudatta vele az ibolyaszín levél, hogy ezzel fenevadakat
költ fel alvásukból.</p>
<p>Sok embernek van az a bolondsága, hogy mikor magában van,
fenhangon vitatkozik. Ez a bölcseknek és az eszelősöknek a közös
bolondsága. De a ki ezt észreveszi rajtuk s tudatja velük, arra
megharagszik a bölcs, úgy mint a bolond.</p>
<p>Illavay e szó után oly gyorsasággal hagyta el a szobát, mely a
közönséges udvariasság szabályaival is ellenkezett. Sietett fel jól
ismert szobájába. Az ő számára volt az egészen egyszerű butorokkal
berendezve.</p>
<p>Egyhirtelen nem tudott magához jönni. A meglepő fordulatok, a
visszás érzések oly zürzavaros tömegben rohantak egyszerre a
kedélyére, hogy egészen el volt kábulva bele. Az az egy csepp
örökölt vér Stibor vajda ereiből, a mit Pálma utolsó szava
felkavart benne, a maga jogait követelte elő.</p>
<p>Mit fontoljon meg? Miről tanakodjék magában? Hát lehet itt
valami kétség az adandó válasz iránt? «Eredj a a másik bolondhoz!
Én is az vagyok.» Az egy gyáva bolond: én egy brutális bolond! Hisz
kiszámított játék ez. A míg azt hitték, hogy ők a bukott emberek,
ez a másik a fölemelkedő: ragaszkodtak hozzá; a mint ez lett a
bukott ember, ők az újra fölemelkedők: menekülnek tőle. Mire való
az a mese azzal a tíz évi fogsággal? Hiszi azt a leány maga? Nem
tudná talán, hogy ő maga írta azt a levelében, melyben azt mondja:
szabadítson ön meg a barátainktól? Nem rabolták-e meg ugyanezek az
emberek? Nem kétségtelen-e, hogy tolvajbanda volt ez, a mit a nép
szétvert, és nem császári hadcsapat? Hisz a hadbirák is emberek:
ezt három szóval meg lehet nekik magyarázni; s akkor <span class=
"pagenum"><a name="Page_239" id="Page_239">-239-</a></span> szó
sincs a tíz esztendei fogságról. A kormánybiztosi kinevezést ő soha
a kezébe sem kapta, s az egész idő alatt külföldön járt; hogy ott
mit végzett, bizonyítják a biróságok, a követségek, s az útlevelére
írt láttamozások. Hogy ez útlevél birtokosa és ő, ugyanazon
személy, azt legjobban tudhatják a Temetvényiek, a kik e czímen
leveleztek vele. Tehát semmi oka sem lehet Pálmának attól félni,
hogy őt a haditörvényszék elé állítják. Majd szabadon eresztik.
Ezért nem szükség neki magát feláldoznia, ha szereti.</p>
<p>De vajjon szereti-e?</p>
<p>Megint előtámadt a régi kétség, formátlan dæmon alakjában. Ugyan
hogy hiheted el, hogy téged szeretnek? Kell tükör, a ki
szemtől-szembe kicsufoljon? Igen a torztükör! Az ellesett, a
kinevetett titok. Felfedeztek, hogy te is bolond vagy!</p>
<p>A düh forralta vérét.</p>
<p>Hiszen – nem szerettetni – ez férfi sors, de kigunyoltatni a
szerelemért!</p>
<p>S hogy ez kétszer történhetik meg az életben az emberen! Hogy a
ki ott viseli szüntelen a mellén azt a kis aranykarikát, a mit már
egyszer annyi keserű csalódás árán vásárolt vissza, el tudta magát
áltatni, hogy még egyszer végig szenvedje mindazt hatványra
fokozottan!</p>
<p>Heves léptekkel járt végig hosszú szobáján, a minek az ablakai a
parkra nyiltak.</p>
<p>A parkból vidám kaczagás hangzott fel hozzá.</p>
<p>Jól ismerte ez édes hangot, Pálma nevetését. Ritkán hangzott az
s olyankor ő mindig jelen volt. Pálma maga mondá: «mikor ön távol
van, nem hall engem nevetni senki».</p>
<p>Hát hiszen közel volt.</p>
<p>Bizonyosan ő rajta nevetnek. Azon a bohókás emberen, a ki a
tükrével beszél, mikor magában van. Ez annyira rögeszméje volt,
hogy az ajtóhoz sietett, azt felnyitni, ha nem leskelődik-e most is
utána valaki? <span class="pagenum"><a name="Page_240" id=
"Page_240">-240-</a></span></p>
<p>A kaczajhang újra zengett s ismét az ő ablaka alatt. Úgy
tetszék, mintha ott megálltak volna.</p>
<p>Ugyan mit nevethet?</p>
<p>Nagy volt a büszkesége, mit bánom azt? Tovább ment az ablaktól.
Nem fog kinézni rajta.</p>
<p>Hanem a nevetés ujra felhangzott s most már oly dévaj módon,
hogy a kiváncsiság erőt vett a büszkeségen. Mégis csak oda ment az
ablakhoz s a félig csukott redőnyökön kitekintett.</p>
<p>Meg is lett büntetve érte.</p>
<p>A mit látott az a leggyülöletesebb jelenet volt előtte.</p>
<p>Pálma a szájában egy szivarral, a miss égő havannájáról akarta a
magáét meggyújtani s a nem sikerülő műtét volt a kaczagás indoka.
Ez Illavayt dühbe hozta.</p>
<p>Őrjöngő ellenszenve volt az iránt, hogy a nők szivaroznak.
Bolondság volt tőle ez is. Miért ne tennék, ha nekik jól esik? De
neki tűrhetlen volt az a gondolat, hogy az édes női ajkból, a
paradicsom rózsa örvényéből füstfujó katlant csináljanak. A
szivarozó nő eszébe juttatá az indu bajadért, a ki a fogát feketére
festi s a ki nem nő, hanem csak embernőstény.</p>
<p>– Hát te kaczagsz most, édes bálványom? dühöngött magában,
elfutva az ablaktól. Kaczagsz, a mikor tudod, hogy én a szivemet
akarom megölni! Hej, ha én elkezdek kaczagni, az lesz ám a nevetés!
Ha én most, nem várva holnapot, egyenesen oda megyek Temetvényi
grófhoz, s azt mondom neki: «uram, az a kép a rámában nem a tiéd,
hanem az enyém; ha másnak akarod adni, előbb csinálj belőle
özvegyet; itt vagyok, fogass el, te tudod, mit vétettem, vádolj be,
öless meg, temettess el, de én nem mondok le!» s ha akkor engem
innen elvisznek lánczra verve, ti pedig itt maradtok; s aztán eljön
a csendes éjjel s az éjszaka álmai között megjelennek a régi «jó
barátok», a kiktől egyszer megszabadítottalak: s a kik miatt ti
elvesztetek, s azok aztán majd tömnek annyi földet Temetvényi
grófnak a torkába, hogy jól lakik vele, s többet <span class=
"pagenum"><a name="Page_241" id="Page_241">-241-</a></span> nem
éhezik senki földjére: tégedet pedig elvisznek magunkkal «a jó
barátok» s koczkát vetnek rád, hogy melyiké légy? ott aztán majd
tanulhatsz még bagót is rágni, mert ez a mulatsága a zsiványok
szeretőinek. Az én nevetésem lesz akkor a nevetés… Hahaha!</p>
<p>Mit mondott el magában, mit fenhangon ezekből? A kaczajt egész
kitörő erejében visszhangoztatta a terem.</p>
<p>E hangra magához tért.</p>
<p>– Hová tévedtünk? mondá, mellére ütve. Ne hagyj el, édes eszem.
Ne hagyj el! Biró vagy s csak a vádlót hallgatod ki, a védőt
nem.</p>
<p>Leereszkedett egy székbe. Egész öntudatlanul tette, mint
naponkint megszoká. A tükör fel volt nyitva az asztalon. Saját
arczát látta benne. Az ismerős birálóval volt szemközt. A saját
arczmás delejező hatással van az emberre. Felgerjedt haragja
csillapodni kezdett, a mint négy szem egymásba nézett.</p>
<p>«Hátha nem ő a hibás? Tüntetőleg elkövet mindent, hogy magát
megutáltassa; azt akarja, hogy kiszeress belőle, gyorsan és
végképen. Ha rossz szívű volna, azt akarná, hogy örökre fájjon
utána minden érzésed. Inkább ki akarja az emlékét tépni a lelkedből
egészen; hogy ne viseld örökké. De hát miért teszi ezt? Hiszi azt a
mesét, hogy te veszve vagy, ha róla le nem mondasz? De hátha nem
mese az? Lássuk csak nyomról-nyomra. A lázadás és a forradalmi
közreműködés vádját egy ember egy szavával leveheti rólad.
Temetvényi gróf. De hátha a felmentő maga a vádló! Ez a göcs! Hátha
Temetvényi nemcsak hallgatni fog, de ellenkezőt beszélni? S ezt
Pálma tudja, s jobban irtózik a szörnyeteg tettől, a mit apja
elkövetni kész, mint a balsorstól még, mely első jegyesét e miatt
érni fogja. S inkább magát áldozza föl?» Még nem hagyta magát a
dæmon, az egy csepp Stibor vér dæmona: a vér újra arczába szökellt
ennek az egy cseppnek a gerje alatt.</p>
<p>– No hát akkor teljesüljön be rajta a fátum. Neked <span class=
"pagenum"><a name="Page_242" id="Page_242">-242-</a></span> nem
kell egyebet tenned, mint hallgatnod. Nem vagy semmi sem többé. Nem
vagy vőlegény a háznál, nem vagy szolgabiró a megyében. Te rád nem
tartozik, kinek a kastélyát rohanják meg ez éjszaka? Elmégy, hátat
fordítasz. Aztán hadd keresse majd Opatovszky Kornél az eltünt
menyasszonyát, s a Bezirkscomissär Temetvényi gróf gyilkosait s
elrabolt kincseit, millióját; te nem vagy az ő szolgájuk többé.
Keressék a sorsukat; állj félre az útjokból, hadd találják meg!
Ettől majd lehülök én; örökké égő vércsepp!</p>
<p>Az a tükörből szemközt néző kép visszafelelt rá.</p>
<p>– És azután? Meg lészsz elégedve magaddal? Azt tudva, hogy
megakadályozhattál egy rémtettet és nem álltad útját. Senki sem
vádolhat miatta: de hát ez itt belül? Most ők a te adósaid: ha
boszút állsz rajtuk, te lészsz az ő örök adósuk. És még minő
teherrel! A mi soha, örökké lefizethetetlen! Tehetnéd azt, hogy
Zsiborák bandájának adj diadalt? Te! Hisz czinkostársuk volnál. Az
orgazda Rokomozer nem cserélne veled se ezen, se a más világon
lelkiismeretet. Engednéd, hogy ezt a nőt elhurczolják a gazok, és
minő iszonyú sorsra! Csak azért, hogy a tied nem lehet!</p>
<p>– El tudnád felejteni annak az «első csóknak» az emlékét?</p>
<p>– Nem!</p>
<p>Szentírás a költő szava: «Az elválás keservét Többé nem érezem;
De a csók édességét, Még most is érezem.</p>
<p>– Maradok. Megmentem őket!</p>
<p>S aztán előkereste a borotválkozó eszközeit. Két nap óta nem
voltak már használatban.</p>
<p>A borotválkozáshoz pedig nyugodt vér kell; különben a pofájába
szabdal az ember.</p>
<p>S aztán senki sem olyan jó discurálótárs, mint az ilyen tükörből
borotvált ábrázat. Az kénytelen mindenféle humoristikus torzképeket
vágni, a mik kizárnak minden tragicus hangulatot. <span class=
"pagenum"><a name="Page_243" id="Page_243">-243-</a></span></p>
<p>– De hát tulajdonképen miért jöttél te olyan nagyon indulatba?
Valami rendkívüli dolog történt veled? Nem magad vagy-e hibás?
Félév előtt, mikor itt hagytad ezt a leányt, ez egészen olyan volt,
mint a milyennek te kivántad: tele érzéssel, és hozzád hasonló
szegény. Még az utolsó vagyonát, a gyémántjait is el hagyta lopni.
Akkor elvehetted volna, s most aztán futhatnál vele a világba, mint
annyi sok hírneves hazafi: vagy félthetnéd, ha magadban futnál, s
őt elhagynod kellene. Magad jó szántából szaladtál az ellopott
gyémántjai után. S ennek köszönöd, hogy most élsz. Mert ha itthon
maradsz, a milyen bolond vagy, te mentél volna legmélyebben bele a
hinárba. Neki köszönheted, hogy most fejjel állsz az ég felé. Ő
pedig az alatt ismét gazdag lett és hatalmas. Hogy rettegtél attól
a gondolattól, hogy egy gazdag nőt találsz feleségül venni. A
gazdag nő mindig első úr a háznál. Vágysz-e most e szolgaság után?
Szereted? Talán nem is igaz? Csak elhitted neki, hogy ő szeret. S
most aztán jogot tartasz hozzá. De miért? Mert nagy érdemeid vannak
az úri házban? Barátom! Érdemekért adnak aranylánczot, meg
vaslánczot; de nem rózsalánczot: nem feleséget. Más
természetosztályba tartozó lények ezek. Itt nem a szív kel össze a
szívvel, itt a birtok házasodik: a nagy földnek nagy föld kell. A
milyen nagy a menyasszony, olyan nagynak kell lenni a vőlegénynek.
Az egér hiába szerelmes az elefántba. Megesik, hogy gyakran a
vőlegény fényes czíme kiegyenlíti azt a hiányt, hogy nincs egyebe
egy kardnál; de nálad még ez is megfordítva van: a leánynál van a
fényes czím. Még nagyobb volna, ha elárulnád valaki előtt, hogy
ábrándoztál. Ha számot vetettél a jobbik eszeddel; neked magadnak
kellett volna azon kezdened, hogy felejtsük el, comtesse Pálma, a
mi közöttünk történt! Ábránd volt, a tavaszi balzsamos lég mámorító
hatása. Ne gondoljunk erre a bohóságra többé.</p>
<p>(Hanem a csók édességét még most is érezem!)</p>
<p>Mire vége volt a szakállirtási műtétnek, akkorra a régi
<span class="pagenum"><a name="Page_244" id=
"Page_244">-244-</a></span> jó barát, a bűvös tükör kiverte az élő
képmása szivéből a haragvó rémeket, s elsimította, mint olaj a
tengert, a hullámzó vért. Visszatért idegeibe a hideg, józan erély:
nyugodt volt, lecsendesült.</p>
<h3>AZ ÉJ.</h3>
<p>A várkastély csengetyüje ebédre harangozott. Más jámbor
embereknél ugyan azt az időt délutáni hat órának nevezik; hanem itt
akkor ebédelnek.</p>
<p>A komornyik felhozta Illavaynak a menut. Az a jó szokás
uralkodott itt, hogy a szakács ebéd előtt be szokta mutatni az
uraságoknak és vendégeknek a napirenden levő étsorozatot; hogy
előre delectálhassák magukat a bekövetkezendőkön.</p>
<p>Ferencz magában nevetett, mikor végignézte a czímeket. Mintha
csak szándékosan válogatta volna össze valaki, úgy sorba volt
szedve minden, a növényországból és a hüllők seregéből mind az, a
mivel őt néha-napján világgá lehetett volna kergetni. Tréfa akar ez
lenni tán? A hogy egy időben gyönyörködve nézte egy pár szép szem,
hogy hozatja vissza a tálat, miben kedvencz étele van, még egyszer
a kedves vendég; épen úgy akar most mulatni rajta, hogy töri ki azt
a nyavalya, mikor meglátja a békaczombot úszni a spenótmocsárban!
Nevette ez azt már! Régen volt az! A ki az Oczeánon túl járt, s
meglakta az új világot, az nem fél már sem a békától, sem a
spenóttól, az megtanulta régen, hogy az evés nem gyönyörűség, hanem
robot. Ott az a virtus, hogy ki tudja rövidebb idő alatt a gallérja
közé dobálni az ételt, s aztán elfelejteni, hogy mit evett? Vagy
talán nem tréfa ez, hanem komoly dolog? Ez az arab szerelmesek
«telli»-je, a miből, a ki érti, megérti, hogy jobb lesz erről az
ebédről a vendégnek elmaradni.</p>
<p>(Úgy sem mennék.) Egynél több oka volt erre. <span class=
"pagenum"><a name="Page_245" id="Page_245">-245-</a></span></p>
<p>– Mentsen ki, kérem, a gróf előtt; nem mehetek az ebédre. Mondá
Ferencz a komornyiknak. Valami változást érzek. Le akarok minél
előbb feküdni. Csak egy pohár rhumot kérnék.</p>
<p>Kevés idő mulva a komornyik után jött monsieur Cousin.</p>
<p>– Pálma comtesse tette feladatomul, hogy önt meg látogassam s
elhozzam ezt a mandarint. A grófnő vigasztalhatatlan. Rögtön
beküldött egy futárt a városba az orvosért. Kérdezteti, hogy mi
baja monsieurnek? Addig is ajánlja ezt a csodaszert. Pekingben
készítik, csupán a mandarinok számára; száz frank egy kis palaczk.
Csodahatású szer. Ezerféle indiai fűszer van benne.</p>
<p>A hányat szólt mr. Cousin, annyit mondott magában utána Ferencz.
Pálma nem küldte önt ide. Az orvosért sem futtatott a városba.
Tudja ő jól, hogy mi baja monsieurnek. Ezt a mandarint sem készítik
Pekingben, hanem Berlinben; van benne spiritus, glycerin, meg
szerecsendió. Talán egyéb is.</p>
<p>– Köszönöm monsieur Cousin. El vagyok bájolva a grófnő figyelme
által. Ne aggódjék miattam. Szokott baj ez nálam. Egy hajtásnyi
erős szesztől elmulik; reggelre semmi bajom.</p>
<p>– Ez pedig nagyon erős, mondá mr. Cousin. Ez igazán használni
fog, reggelre nem lesz önnek semmi baja.</p>
<p>E szóknál valami ösztönszerü vonaglás látszott meg az
ajkszegletén; más észre sem vette volna azt, mint az olyan
inquisitori szem, a minő Illavayé.</p>
<p>Sietett is jóvá tenni a hibát mr. Cousin, a midőn a kis
palaczkot az asztalra helyezé, megjegyezve:</p>
<p>– Még fel sincs bontva. Segítsek?</p>
<p>– Köszönöm.</p>
<p>– Előbb le kell vágni róla a kaucsuk süveget: azután lesrófolni
a kupakot, a mi egyúttal pohárkának szolgál.</p>
<p>– Köszönöm. Foglalkoztam már ilyennel.</p>
<p>Illavay minden cseléddel nyájasan szokott beszélni s
<span class="pagenum"><a name="Page_246" id=
"Page_246">-246-</a></span> mr. Cousinnal épen olyan modorban
társalgott, mint amazokkal, a kik livréet hordanak. Pedig a titkár
úr elégszer sandított le a gallérján levő egyes csillagra, hogy azt
a vendég úrral észrevétesse.</p>
<p>– Ne küldjem be még egyszer az inast?</p>
<p>– Köszönöm. Le akarok feküdni s bezárom az ajtót, s ha elalszom,
fel nem édredek semmi zajra.</p>
<p>– A gróf úr vigasztalhatlan lesz. Mára sok vendéget hítt meg s
mindegyik kimentette magát valami ürügy alatt. A mióta ő
excellentiája a magas hivatalt viseli, alig jön hozzá valaki az
urak közül látogatóba.</p>
<p>Illavay nem volt belevonható ebbe a tárgyba. «Jó éjt, monsieur
Cousin.»</p>
<p>Rögtön be is zárta az előszoba ajtaját, a mint látogatója
eltávozott.</p>
<p>Azután fölnyitotta a palaczkot s egy darab itatós papirra öntött
belőle néhány cseppet s azt kitette az ablakba. Az édes nedvre
rögtön rászálltak a legyek s a hány bekóstolt, mind el is hullott
tőle.</p>
<p>Illavay újra töltötte a revolverét. Még akkor ezek lőkupakos
fegyverek voltak, töltéskor az egész lőkamrát ki kellett venni s
úgy verni le a kalapbőrrel megtalpalt golyókat a csövekbe.</p>
<p>Semmi kétsége sem volt már.</p>
<p>Azután levetette a csizmáit, hogy a lépteinek hangja el ne
árulja. Valaki hallgatózhatik az ajtón, vagy az alatta levő
szobában.</p>
<p>Azután valami sürgés-forgás, csendes zaj töltötte be a hallgatag
időt, a minő szokott lenni az úri kastélyokban étkezés ideje alatt.
Annak is vége lett. Lenn a faluban estére harangoztak.</p>
<p>A várlak folyosóin és tornáczain meggyújtották a lámpásokat, egy
csillagképlet oda is vetődött Illavay sötét szobájába.</p>
<p>Csak most vette észre; eddig sohasem volt rá figyelmes, hogy az
előszobája ajtaján van egy rézlapocska, csillagformára <span class=
"pagenum"><a name="Page_247" id="Page_247">-247-</a></span>
áttörve: arra való, hogy a benlevő észrevétlenül megláthassa, ki
van az ajtón. Az világított be hozzá, a hálószoba nyitva hagyott
ajtaján keresztül.</p>
<p>Ezen a csillagon át az egész folyosót végig lehetett látni egész
az átelleni ajtóig, a mi egy szöglet-szobába nyilt.</p>
<p>Egy nagy függő lámpa világítá be az egész tornáczot.</p>
<p>Az asztalelszedés utáni zaj multával halk léptek közeledtek
Ferencz ajtaja felé s valaki csendesen kopogtatott rajta.</p>
<p>Ferencz odalépett és kikémlelt a csillagon. Cousin volt ott. De
Cousinon túl volt még valaki, a kit inkább meglátott: Pálma. Az
ebédhez ismét más toiletteje volt. Sötét zöld cashmir ruha, széles,
virágos volantokkal. Hajdan, mikor az ő kedveért öltözködött, az a
ruha, a mit reggel fölvett, jó volt neki késő estig; csak a
lovagláshoz vett mást. Mit akar itt?</p>
<p>Nem kiséri sem a miss, sem nőcseléd; Cousin tart a kezében egy
két-ágú gyertyatartót, ő pedig ovatosan tartja az öltönye
volantját, hogy suhogása el ne árulja.</p>
<p>Cousin ismételve zörget az ajtón. Nem kap választ.</p>
<p>Mutatja a grófnőnek, hogy alszik az már.</p>
<p>Pálma boszusan szorítja ökölre az ujjait, összegyürve a fejére
vetett csipkefátyolt. S aztán tovább indul.</p>
<p>Vajon mi mondanivalója volt még hozzám? Vagy talán csak a jó
szivével akart ragyogni? Sajnálatát akarta tudatni a szenvedővel?
Vagy azt akarta meghallani, hogy mit hazudik valaki, mikor a szive
fáj, hogy mije fáj?</p>
<p>Cousin előtte akarta vinni a gyertyát, Pálma kivette azt a
kezéből s intett neki, hogy maradjon. Rá sem nézett. Olyan tárgy
volt ő előtte, mint az a kandalaber-tartó, a bronz szerecsen a
lépcsőfeljáratnál. Tovább ment. Az ő lakosztályához a folyosó másik
ága vezetett.</p>
<p>A hátramaradt férfi utána nézett sokáig. Azt hitte, hogy egyedül
van.</p>
<p>Csak egy kinyujtott kar távolában volt tőle a másik, a ki az
arczát vizsgálta. Az igazi képe látszott most ennek <span class=
"pagenum"><a name="Page_248" id="Page_248">-248-</a></span> az
embernek. Az elszabadult vad szenvedélyektől dult ábrázat, a minek
jól esik egyszer ledobhatni az álarczát. Ez a sovárgása az éhező
bűnnek, ez a visszafojtott kannibáli vágy, ez a vér és csók után
egyszerre szomjazó pokoldüh, az az orczátlan áhitozás annak a
megfertőzése után, a mi a legtisztább, mind ez egy szökött gályarab
bélyegzett tekintetében veszettséggé hatványozva. Ez az arcz
igazolt minden gyanút.</p>
<p>Ferencz undorral fordult el tőle. A vére felháborodott e
tekintettől. Olyan volt az ránézve, mint a veszett farkas.</p>
<p>Visszament a hálószobájába. Annak az ablakai a parkra nyiltak, s
azokból az oldalszárny ablakaira lehetett látni, a melyben Pálma
grófnő lakott, elszigetelve az egész cselédségtől, az ifju leányok
csodálatos bátorságával.</p>
<p>Este volt már, az ujhold karélya gyönge csillagfénynyel
derengette fel a tájat.</p>
<p>Szép hosszú ősz volt ez évben. (Jól emlékezem rá: magam a
Bükkerdők mélyében laktam akkor.) A park vadgesztenyefái másodszor
virágzottak, mint megannyi százágú candelaber, lobogó fehér
gyertyáival, a thearózsák csoportjai rakva voltak őszvirággal, s a
dahliák pompáztak minden színben a nagy pázsitszőnyegek közepén;
egy csoport amerikai liliom, bibor virágfürteivel, olyan volt, mint
egy lángoló oltár a félhomályban. Az estikéken rajzott az éjlepkék
tábora, s a bokrok sötétjéből, mint elszórt gyémántok, világlottak
elő a fénybogarak. Üde virágillat balzsamától volt átfülve a lég.
Alig hallatszott egyéb hang, mint a szökőkút vízsugarainak
locsogása.</p>
<p>Egészen olyan éj, a mikor jól esnék reggelig fennvirrasztani, a
nyitott ablakba kihajolva, úgy, a hogy az a hölgy teszi ott, abban
a nyusztprémes palástban, melyből félválla kifehérlik, mint a
félhold. Az oldalablakból, a félig nyitott redőnyök mögül nézi őt
valaki; és nem tud megválni a nézéstől. Talán tudja is a hölgy,
hogy nézik. Majd talál ki valamit, hogy ne nézzék. Szivarra gyújt.
Most <span class="pagenum"><a name="Page_249" id=
"Page_249">-249-</a></span> aztán egy fénybogárral több világít; az
a piros szikra az ő ajkai közt. Ejh hogy gyűlöli az az ember azt a
parázst a női szájban! Mintha nem volna abban égető a nélkül is
elég! nem is nézheti tovább.</p>
<p>Jobb is neki, hogy ha eszére tér. Hisz nem az az ő feladata itt,
hogy a park gesztenyefáit s azoknak tündéreit szemlélgesse, hanem,
hogy egy nagy munkához lásson; a mihez egyedül van.</p>
<p>Hogy miért nem közölte a tervezett merényletet másokkal is?
Talán félt, hogy mások elrontják a tervét, ha előre sietnek a
gondoskodással? Talán nem bizott ezekben az új emberekben? a kikhez
nincs is semmi köze? Nem! Nem! Egész keserűségében meg volt érve
nála a terv, a mit, ha végrehajt, egyedül végez be; s aztán az
egész keserűséget megtartja magának jutalmul; nem osztozik benne
senkivel.</p>
<p>Az előszobájából egy ablak a várkastély nagy négyszögű udvarára
szolgált, a minek közepét egy királyi alak márványszobra foglalta
el. Az ablakból a kapubejáratig lehetett látni, a minek az udvar
felőli szögletén ez idő szerint egy katonai-faköpenyeg volt
felállítva, esetleges eső elleni védelmül őrt álló csendőr számára,
a ki azonban most a szép holdvilágnál, karjára vetett puskával járt
kimért léptekkel a falmentében végig s vissza.</p>
<p>A járkáló őr léptei kezdenek támolygókká válni, néha neki dől a
falnak; aztán megharagszik, megdörzsöli a szemeit s sebesebb
járásnak indul neki. Meg csak azon veszi észre magát, hogy neki
támaszkodott a faköpenyegnek s a sisakja le akar esni a fejéről,
vagy a fejével együtt még inkább. A vártorony órája tízet üt már.
Az őr ásítozik, a szempilláit az ujja hegyével igyekszik
feltámogatni. Itt volna már az ideje, hogy felváltsák; de nem
jönnek érte. Azok is alszanak mind; megitták vele együtt a
«holdvilágot» a borban; kiáltani kellene a jelszót: «válts fel»; de
a megkezdett kiáltás átcsuklik az ásításba; a puska kihull a
kezéből, maga is utána rogyogat csendesen s aztán <span class=
"pagenum"><a name="Page_250" id="Page_250">-250-</a></span> szépen
odahajtva a sisakos fejét a faköpenyeg lépcsőjére, elalszik
boldogan.</p>
<p>Idáig készen van minden. Most mi következik?</p>
<p>Illavay visszament a hálószobába s ismét odalépett az ablakhoz,
kitekintett a redőnyök közt.</p>
<p>A szép fehér arczú hölgy még akkor is ott volt az ablakába
kihajolva s a szivar égett a szájában, ki tudja hányadik már?</p>
<p>Egyszer aztán az éji hallgatás közt megcsendül a faluban az a
harangszó, a mit a szegény bűnösök harangjának neveznek.</p>
<p>Haldoklik valaki s a papot viszik hozzá, az utolsó vigasztalás
végett. Erre szól a lélekharang.</p>
<p>E szomoru hangra rögtön eldobja az égő szivart a szájából a
hölgy s prémes palástját összerántva keblén, kezeit imára kulcsolva
tekint föl a csillagos égre.</p>
<p>– Oh bizony nagyon jókor jut eszedbe az éghez fohászkodás, szép
halavány úrhölgy; mert ez a lélekharang «te neked» szól. Te magad
vagy a haldokló!</p>
<p>A rablók terve szerint a papot éjjel haldoklóhoz fogják híni.
Megszólal a lélekharang. Ez lesz az első jeladás a lappangó
haramiáknak, hogy a vízvezeték cisternáját foglalják el. A második
lélekharang azt fogja jelenteni, hogy a martalóczok már a pinczében
vannak, s csinkostársuk siethet őket a várba bebocsátani.</p>
<p>Pálma kezeit kebelére tette, s fejét aláhajtá. Mit gondolhatott
most?</p>
<p>Azután visszahúzódott az ablakból s bezárta a redőnyöket. A
lélekharang még egyre szólt.</p>
<p>Mire az elhallgat, akkorra tán ő is elalszik.</p>
<p>Milyen álma lesz? és milyen ébredése?</p>
<hr class="tb" />
<p>– (Aludjál csendesen!… Itt vagyok én… Megvédelek.)</p>
<hr class="tb" />
<p><span class="pagenum"><a name="Page_251" id=
"Page_251">-251-</a></span></p>
<p>Most azután az előszobában foglalta el az őrhelyet, a honnan
mind a várudvart, mind a corridort végigtekintheté.</p>
<p>Az ő haditerve tökéletesen összevágott az ellenfelével.</p>
<p>A lélekharang első csengetése készülőt jelentett az ő embereinek
is, a kik a malomnál s a vásártéren szekerekben voltak elrejtőzve.
A második megszólalásánál a lélekharangnak, azoknak is minden
oldalról egyszerre a vízvezeték cisternájára kellett törni, a
rablóknak ott hátrahagyott előőrseit leverni s aztán a kőépület
vasajtaját bezárni. S ha ezzel egyidejüleg a várudvarban is meg
lesz akadályozva, hogy a pinczeajtót felnyissák s a rablókat
kibocsássák, akkor azok egész bandástól el vannak fogva. Ez a banda
ugyan híres arról, hogy a legerősebb zárt ajtókkal is el tud bánni.
A Németalföldön egy gazdag bérlőnek a kastélyába úgy törtek be,
hogy az útfélről kiemelték a feszületet, s azzal, mint egy faltörő
kossal zúzták szét a vaspántos kaput. Hanem addig oda is be lehet
hívni a fegyveres parasztokat, a csapóhidat leeresztve.</p>
<p>A főkérdés, hogy Cousinnak nincsenek-e czinkostársai a cselédek
között. Ha többen vannak, akkor egyenkint kell őket különkapni.
Ferencz bízott a revolverében.</p>
<p>Közel éjfél volt, mikor a lélekharang másodszor megcsendült.
Ezúttal csak igen röviden.</p>
<p>Erre a corridor tulsó végén egy árnyék mozdul meg, mely régóta
ott lappanghatott az ablakmélyedésben. Cousin volt.</p>
<p>Kurta köpeny volt a vállán, mely alól egy tolvajlámpás fénye
villant néha elő. Nesztelen léptekkel lappangott a nagy függő
lámpásig, a mi egész éjjel szokott égni s azt eloltotta.</p>
<p>Azután felnyitotta a folyosónak egyik ablakát, s kinézett az
udvarra. Ezt még bevilágította a kapuboltozatról lefüggő lámpás.
Láthatta néha, hogy az őrt álló csendőr a földön fekszik, mélyen
alva. <span class="pagenum"><a name="Page_252" id=
"Page_252">-252-</a></span></p>
<p>Nyitva hagyta az ablakot.</p>
<p>Azután lábujjhegyen Ferencz ajtajáig jött. Megpróbálta, hogy be
van-e zárva? Azután megzörgette a kilincset.</p>
<p>– Monsieur?</p>
<p>Ferencz látta a csillagrésen át, hogy Cousin a jobb kezével a
kabátja belsejéből egy olyan kést vesz elő, a minőt minden
országban csak az orgyilkosok használnak, a kés pengéje az ütött
sebből visszarántva, azt szigonyával halálosan szakítja. S a két
oldalára egy-egy pisztolycső van alkalmazva: lehet vele szúrni és
lőni.</p>
<p>– Monsieur! Ismétlé a hívást. Ébredjen föl! Baj van.</p>
<p>Hogy hívására semmi nesz nem felelt, elébb hallgatózni
igyekezett a rézlapon át, majd a szemeit erőltette a csillagon
keresztülnézésben.</p>
<p>– Most én téged szépen fejbelőhetnélek, gondolá Illavay, de az
neked jobb volna, mint nekem. Te jól járnál vele; én meg rosszul.
Csak eredj le barátom a pinczébe; oda kell neked becsukatni
elevenen a czimboráid közé, hogy el ne tagadhasd a dolgodat!</p>
<p>Cousin, hogy nem hallott semmi neszt, megnyugodott abban, hogy
Illavay kábultan hever odabenn a megivott altatótól. Azzal ismét
keblébe dugta a kést, s a mellékfolyosón eltávozott, maga előtt
világítva a tolvajlámpával.</p>
<p>Most aztán Ferencz kijött a szobájából s követte őt a
sötétben.</p>
<p>A kastély udvaráról háromféle följárat volt: a főlépcső, a
melyen az uraságok jártak fel, az udvari lépcső a cselédség számára
s egy csigalépcső, mely az emeleteket és a földszintet
összekötötte. Mind a három erős vasrácsajtókkal volt elzárva.
Ezeknek a kulcsai Cousinnél álltak, a ki maga szokott bezárni
minden ajtót éjszakára. A csigalépcsőn ment le. Illavayra nézve ez
kedvező körülmény volt, mert észrevétlenül követhette. Cousin a
rácsajtó előtt elrejté a tolvajlámpát rézfödelei alá: az udvaron
nem volt rá szüksége, mert ott lámpa égett s csillagos éj volt.
<span class="pagenum"><a name="Page_253" id=
"Page_253">-253-</a></span></p>
<p>Illavay nesztelenül utána ment a rácsajtón, s a királyszobor
mellett húzta meg magát.</p>
<p>Cousin odament az alvó őrhöz: az még akkor is karjai közé
szorítva tartá puskáját. Cousin egy marék homokot tömött a puska
csövébe. Attól az szét fog repedni az elsütéskor, s a czélzót tépi
agyon.</p>
<p>Azután eloltotta a lámpást: egészen sötét lett az udvar.</p>
<p>Akkor kinyitá a tolvajlámpát s még egyszer körülvilágított. Nem
látott mást, csak azt a kőből faragott királyi alakot, a kitől nem
félt már senki.</p>
<p>Azzal a pinczeajtóhoz ment, mely a kapubejáratra torkollott.
Roppant nagy kapuboltja volt, a min néhanapján egész társzekerekkel
lehetett egyenesen bejárni az előboltba, a hol a borsajtók álltak.
Innen nyilt azután egy vasajtó, mely a roppant kiterjedésű
pinczékbe és vízműhöz vezetett alá.</p>
<p>Az előboltnak kettős szárnykapuja volt, vastag tölgyfából, s a
kinyiló szárnynak csigaművön járó zárszerkezete, a mi azt magától
becsukta.</p>
<p>Cousin itt letette a földre a tolvajlámpást s elővette a
karikára fűzött kulcscsomagot, hogy kikeresse belőle a
szárnyajtóhoz valót.</p>
<p>Illavay ez alatt a falmentében észrevétlenül az őrkunyhóig
lopózott s abba rejté el magát. A csendőr horkolt a lába előtt.</p>
<p>Onnan nézte el csendesen az emberét.</p>
<p>Az meglelte már a kulcsot s a félkapuszárnyat kinyitá. Akközben
a térdét a kinyitott szárny elé kellett feszíteni, hogy a
zárkészülék nyomását visszatartsa, a míg a kulcscsomagot kihuzza a
zárból, s a vasajtóhoz valót megkeresi rajta.</p>
<p>Mikor már ott volt a kezében, akkor megragadta azt egy vasmarok
s a fülébe sugta egy hang: «Ribeau!»</p>
<p>Az az egy szó, az az egy tekintet elég volt a meglepett
gályarabnak, hogy visszaváltoztassa azzá, a mi igazán volt. Rablók,
betörök vezére. <span class="pagenum"><a name="Page_254" id=
"Page_254">-254-</a></span></p>
<p>Nem volt mentség semmi hazudásban, egyedül az éles késben.</p>
<p>Az egykori gályarab kemény ember volt, izmai olyanok, mint a
kötél, s mellé egy yongleur ügyessége. Hirtelen eldobta a kezéből a
kulcsokat s felrugta a lámpást, sötét lett, aztán magával rántotta
az ellenfelét be a pinczébe: az elszabadult nehéz kapu nagyot
dördülve csapódott be utánuk.</p>
<p>Azután csendes maradt az udvar és sötét.</p>
<hr class="tb" />
<p>Temetvényi Ferdinánd ezen a mai napon elmondhatta magáról, hogy
ő a legboldogabb ember a világon. Meg volt elégedve mindennel, a mi
ezen a planétán történik – s azonkívül saját magával.</p>
<p>Komolyan hitte, hogy ő a lefolyt eseményekben tettleges részt
vett s nagyrabecsülte magát, mint finom diplomatát. Az a
legirigylésreméltóbb ember, a ki el tudja magával hitetni, hogy az
ő érdemeit minden lélek olyan nagyrabecsüli, mint saját maga: a
kinek nincs egy olyan varázstükre, mely a szemébe mondogassa, hogy
bizony te édes barátom csak azért vagy nagy ember, mert a nagyobbak
mind lefeküdtek körülötted s te épen akkor felálltál. A magyar
conservativ mágnások mind visszavonultak a közpályáról, az ország
sorsát intéző hatalmaknak nem volt válogatásuk, azt fogták meg, a
ki ott maradt és kinálkozott. Ő azonban mindenből capitálist
csinált, a mivel önbecsülését felgazdagíthatta. Nagyra volt azzal
az államférfiui fogásával, hogy Illavay kineveztetését a felvidék
kormánybiztosává nem kézbesítette; sőt azt az embert, a ki a
földnépe előtt valódi oraculum volt, átküldte a föld tulsó felére.
Ha az itthon marad, s a népfölkelést idejében szervezi, az által
feltartóztatja a Rózsahegyi szorosan betörő muszka hadoszlopot, ez
által Panyutinye tábornok elkésik a zsigárdi ütközetből, a hol az ő
megjelenése döntötte el a csata sorsát, ez által Görgei előtt
megnyilik az út Bécsig; ez által Paskievics haditerve szétfoszlik,
s most <span class="pagenum"><a name="Page_255" id=
"Page_255">-255-</a></span> a magyar hadvezér diktálja Bécsben a
békeföltételeket! Oh de sokszor elhistorizálta ezt Ferdinánd gróf
az asztalánál jól ebédelt tábornokoknak. Maga is hitte már, hogy ő
nyerte meg a hadjáratot. A maga részére csakugyan megnyert mindent,
a mit csak álmai valaha eléje kápráztattak. Az úrbérváltságra
kapott előlegül oly összeget, melylyel legsulyosabb terheit
letörlesztheti s a régi családi fényt visszaszerezheti. Az ő
ajánlatára lett az ifju Opatovszky a gondnokság alul fölmentve,
birtokaiba visszahelyezve és bárósítva, előre lekötve magát Pálma
grófnő jövendőbeli férjeül. A hajdani Bercsényi birtok, a «kis
királyság» ime tehát újra egyesül. – Azok a művészi tájképek, a mik
a czimerterem falait egész magasságaikban elfoglalják, nemcsak
műbecscsel fognak birni. Nem ideális képek; ez mind a mi birtokunk!
A két czímerből egy lesz; a halfarkú syrén s a három buzakalászt
tartó medve egy mezőbe kerülnek. Szebb összepárosítást képzelni sem
lehetne, egy syrén meg egy medve. Hogy Pálma boldog lesz-e a
házassággal? ugyan ki nevettetné ki magát ezzel a kérdéssel? Vajon
kérdezik-e a főrangú kisasszonytól, mikor beadják a kolostorba,
mikor fölvétetik vele a fátyolt, hogy boldog lesz-e az ő mennybeli
vőlegényével? Ne nevettessük ki magunkat! Ebben a tekintetben
minden ember aristocrata. Van-e rá eset a világon, hogy egy telkes
gazda egy zsellérnek odaadja a leányát? Pedig azok csak parasztok s
egyforma szűrben járnak. Hát a magasban mért lenne máskép? Nézzük
végig az ősök képeit, egész hosszú sorban. Nem arról volt-e
nevezetes az az aranygombos pálcza Temetvényi András kezében, hogy
azzal szokta a feleségét megdöngetni. Mégis boldogul éltek együtt.
Hát ennek a szép halavány asszonynak az ölében az a kis öleb nem
arról emlékezetes-e, hogy mikor a szép nő a rút férjet meg akarta
mérgezni, az öleb belekóstolt az ételbe s elárulta kínvonaglásával
a veszedelmes titkot. Hanem azért derék házaspár volt az! Hát az
nem köztudomású dolog-e, hogy ez a ragyogó, piros arczu,
<span class="pagenum"><a name="Page_256" id=
"Page_256">-256-</a></span> kékszemü hölgy itt, a szép Florisdorf
őrgrófnő, a ki itt két férfi kép között mosolyog le ránk, e kettő
közül az ifjabbat szerette; de ahhoz nem adták, mert az öcsnek csak
apanage járt; a majorescóé volt a birtok, az pedig félszemű volt és
sánta. Ehhez adták. Aztán, hogy jöttek ki egymással hárman? Az a
gyóntatóatyák titka. Vagy álljunk meg a legutolsó pár előtt: ez
Ferdinánd gróf és elhunyt neje. Akárhogyan hizelgett is a festő,
azt nem birta eltusolni, hogy a gróf az arczképen negyvenöt
esztendős, a neje pedig harmincznyolcz. Ily korukban keltek össze.
Ez már csak nem volt ifjukori ábránd. Mégis milyen jól éltek egymás
mellett. A példa hatalmas!</p>
<p>Eleinte ugyan Pálma ragaszkodott a «marotte»-jaihoz, s ha
Illavay azonnal visszatér, a mint Angliában megtalálta a gyémántok
egy részét, még nagy zavart csinálhat; de, a mint az osztrák
nagykövet értesüléséből megtudta Pálma, hogy Ferencz utána ment a
gyémántok többi részének Amerikába, megboszankodott rá: «a bolond!»
Nem ér az semmit az embernek, olyan hosszú időre elhagyni a
menyasszonyát; ha csupa kohinorokról és sancy-gyémántokról van is
szó.</p>
<p>Most már aztán az idő és az elszokás kigyógyítá a a leányt e
bolondságából. Talán egyéb is. Megesik az a grófnékon, a kik sejtik
családjuk közel romlását, hogy sentimentálisokká lesznek, s
olyankor aztán ábrándoznak a csöndes zsindelyfedelű házról, a
melyben a házi asszony a cselédekkel fonat s maga meg spékeli a
nyulat, a mit az ura lőtt a mezőn, s reggelenként megöntözi a
sárgaviolát, meg a rozmaringot az ablakban; – hanem aztán a mint
egyszer valami véletlen szerencse visszaadja az elvesztett
gazdagságot, megint felébrednek a nemes szenvedélyek s az álmáról
nem beszél többé senki.</p>
<p>A találkozás ime milyen simán folyt le. Ferdinánd gróf kissé
huzódott tőle. Azt hitte, ez a nyers, dúrva ember szenvedélyesen
fog kitörni s azzal – csak magának fog kárt tenni. Hanem hát
mérsékelte magát. Hiszen van neki <span class="pagenum"><a name=
"Page_257" id="Page_257">-257-</a></span> esze. Átláthatja magától
is, hogy a mi lehető volt félév előtt, az most már képtelenség. Ha
az ujján volna is már a jegygyűrű, neki magának kellene azt
visszaajánlani. Vannak nagy változások, a mik a legtörvényesebb
eljegyzést is megsemmisítik. Ilyen főleg az, ha a vőlegény valami
olyan dolgot követ el, a miért börtönbe juthat. S a kérdésben
levőnek van ilyen dolga. – Pálma grófnő azt meg is mondta már neki,
s az annyira magába szállóvá tette ez urat, hogy az ebédre sem jött
át, okosan tette. Szépen el fog tünni innen s aztán ott ragad a
maga völgyzugában, mint sokan mások, a kik nagy dolgokról
ábrándoztak.</p>
<p>Pálma pedig kap egy olyan férjet, a minőt csak különös kegyképen
imádkozhatik le valaki magának. Egy akaratnélküli bábot. A ki
fölött egy okos asszony korlátlanul uralkodhatik. Az asszonyok
aztán megtudják maguknak szépíteni az életet. Az eszes asszonyt
soha se kell sajnálni. Tesz az a szíve bajáról.</p>
<p>S milyen jól fog illeni az a két kép egymás mellé, a családi
képek hosszú sorában.</p>
<p>Ferdinánd gróf hosszasan elnézegette Pálma arczképét.</p>
<p>Milyen bizarr szeszélyei vannak ennek a leánynak? A festő előtt
annyira lesütött szempillákkal ült, hogy csaknem alvónak látszik.
Hasztalan kérték, hogy engedje magát nyitott szemekkel lefesteni:
azt mondta: «én bizony nem fogok századokon keresztül minden bámuló
pimasznak a szeme közé nézni». Így pedig olyan, akár egy alvó.</p>
<p>Odakünn a faluban megcsendült a lélekharang.</p>
<p>E harangra mintha villanyütés rándította volna meg Temetvényi
idegeit. Összerezzent tőle.</p>
<p>S e perczben úgy tetszett neki, mintha az a kép egészen lecsukná
a szempilláit s nem egy alvónak, de egy halottnak a képe volna.</p>
<p>A lélekharang pedig egyre szólt: nagyon hosszú verset kongott.
Temetvényi izgatottan járt fel s alá a szobájában. Meddig szól még
az a harang? Valahányszor rátekintett <span class=
"pagenum"><a name="Page_258" id="Page_258">-258-</a></span> a
képre, úgy tetszett neki, mintha annak húznák azt a csengetyüt! Még
sem hagyják el?</p>
<p>Aztán mikor már elhagyták is, még mindig azt hitte, hogy egyre
hallja.</p>
<p>Egészen fel volt izgatva e harangszó által. Mindig későn szokott
fekünni. S mikor nagyon fel voltak az idegei hangolva, nem tudott
mást csinálni, mint elővette a patience kártyát és rakta vele a
nagy napoleoni haditerveket.</p>
<p>Most is ahhoz folyamodott, s leült a patience kirakó
asztalkához. Senkije sem volt, a kivel beszéljen. – Mindig be tudta
tölteni maga magával az egész világot.</p>
<p>De ezuttal ez a neutralizáló fásult mulatság sem birta
elzsibbasztani az idegeit. Az a balsejtelmes lélekharangszó
kizavarta önző elégültségéből s valami elcsillapíthatlan
nyugtalanságot költött a szivében.</p>
<p>A feje fölött levő szobában lépteket vélt hallani; pedig ott
nincs más, mint a régészeti muzeum.</p>
<p>Lenn a faluban a kutyák dühösen ugattak minden udvaron.</p>
<p>Egyszer ki is nyitotta az ablak tábláit, megnézni, hogy nincs-e
tűz a faluban. Szép csillagos éj volt.</p>
<p>Hideg volt a szobában, a kandalló tüze egészen kialudt. A
komornyik dolga lett volna bejönni és hasábfákat rakni rá. Különös,
hogy egész este be nem jött se ő, se az inas, se a hajdu a
szobába.</p>
<p>Meghuzta a csengetyüzsinórt, hogy valamelyiket beidézze, hogy
rakjon új tüzet a kandallóban s segítsen levetkőznie.</p>
<p>Senki sem jött.</p>
<p>Újra és ismételve csengetett, utoljára a kezében maradt a
csengetyühuzó; de azért senki se jött be.</p>
<p>Ekkor türelmetlenül kelt föl s maga ment át a komornyik
szobájába.</p>
<p>Annak az asztalán már fogytig leégett a gyertya s csak a
bélkanócz lobogott még a tartóban. E föl-fölpillogató <span class=
"pagenum"><a name="Page_259" id="Page_259">-259-</a></span> lángnál
ott látta a pamlagon elnyulva a komornyikot, egész felöltözötten, a
feje alantabb volt, mint a lábai.</p>
<p>Odament hozzá s megfogta a karját, nagyot rántva rajta, s a
nevét kiáltá a fülébe. Az nem ébredt fel.</p>
<p>Megrázta két kézzel; felemelte; – az visszaesett megint s tovább
aludt.</p>
<p>Egy pohár vizet keresett s azzal az alvó arczába fecskendett.
Nem bánta az azt se, csak aludt.</p>
<p>A komornyik szobáján tul voltak az inasok alvói: ott kellett az
egyik vadásznak is lenni, a ki a grófot utazásaiban kisérte. A mint
a gróf a befelé nyiló ajtót fel akarta tárni, annak valami akadály
állt az útjában, a mit csak neki vetett vállal birt nehezen eltolni
az ajtóval. Maga a vadász volt az. Nyilván ki akart jönni az ajtón,
s ott összeroskadt. Az inas ott volt az asztal mellett, a mi tele
volt szórva kártyákkal; de igen rossz helyzetet választott magának,
a teste a földön feküdt, a lábszárai pedig fenn voltak a széken,
szemei és szája nyitva, úgy aludt. Egy szolgába sem lehetett lelket
verni.</p>
<p>Temetvényi kezdett rémüldözni. Itt valami nagy baj van!
Visszasietett az olvasószobájába s a titkos szekrény ajtaját
felnyitá; annak a gépezete, mint tudjuk, jelt adott csengetéssel
odalenn az őrszobában. Ott ezuttal hat csendőr volt elszállásolva,
a másik hat az őrmesterrel a kapu alatti vártaházban volt
elhelyezve.</p>
<p>Azoknak sem hallatszott semmi neszük.</p>
<p>Talán nem szól a csengetyü?</p>
<p>A gróf újra felnyitotta a rejtekajtót, kétszer, háromszor
játszatta a titkos gépet s aztán hallgatózott, hogy szól-e a
csengetyü oda alant?</p>
<p>Megszólalt az: de nem az oda alant, hanem a lélekharang odakünn.
– Ez volt a másodszori jeladás: rövid, hirtelen félbeszakított.</p>
<p>Temetvényi azt hitte, hogy érzékei hallucinálnak.</p>
<p>Mi volt ez a második harangszó?</p>
<p>Hallgatózott. – Künn a faluban egész pokoli chorusban
<span class="pagenum"><a name="Page_260" id=
"Page_260">-260-</a></span> üvöltött valamennyi házőrző eb. Idebenn
pedig a nagy zenélő óra kezdett rá egy kisérteties melodiát a
«fekete asszonyból». Éjfél után járt az idő. Azután megint olyan
csendesség támadt az egész kastélyban, hogy a halálórabogár
ketyegését meg lehetett hallani a táblázat közt.</p>
<p>Most az érzékzsibbasztó csendet egyszerre egy dördülő csattanás
riasztá fel. (A pinczeajtó csapódott be a két küzdő után.)</p>
<p>A gróf kifutott az előtornáczba, a hol egész éjjel szokott égni
a nagy függő lámpa. Most mély sötétség fogadta ott a kilépőt. Ki
oltotta el ezt a lámpát? Ezek a cselédek, a kik itt mélyen
alusznak, nem tehették.</p>
<p>A nyitva hagyott ablakon át hűs szellő csapta meg arczát.
Észrevette, hogy egy ablak is nyitva van. Odament s még jobban meg
volt lepve, a mint az udvart is sötétnek találta: ott is eloltották
a lámpát.</p>
<p>– Héj! Csendőr! Kiálta alá.</p>
<p>Szavára csak egy következetesen ütenyttartó horkolás felelt.</p>
<p>Elborzadt; mi van itt? Arra az előbbeni dördülésre minden élő
lénynek föl kellett riadni álmából, a ki csak a kastélyban
lélekzetet tud még venni. Tizenhárom csendőr, négy kocsis, hat
lovász, két falkár, a szakács és a kuktái, kertészek, inasok,
fehércselédek, hová lettek mind?</p>
<p>Hát Cousin?</p>
<p>Hát a vendég?</p>
<p>Egy perczre az a gondolat borzongatta végig egész testét, hogy
vajjon nem Illavay mérgezte-e meg boszuból az egész házat? Kezdett
hitelt adni ennek az ötletének. Az ilyen emberek képesek mindenre.
A kit ellenségüknek tartanak, az ellen minden fegyver jó. Azért nem
jött fel maga az ebédre! – De hol van Cousin?</p>
<p>Cousin szobája ott volt a közelben. A gróf visszament a termeibe
s aztán egy kétágú gyertyatartóval a kezében sietett végig a
folyosón Cousin ajtajáig. <span class="pagenum"><a name="Page_261"
id="Page_261">-261-</a></span></p>
<p>Azt egészen nyitva találta: be sem volt téve.</p>
<p>Már az előszobában meglepte az, hogy a pamlagon egy kétfelé
nyitott útitáskát talált, mely minden útra szükséges szerekkel tele
volt rakva. Útra készül ez tán?</p>
<p>Azután benyitott a szobájába.</p>
<p>Az ágy meg sem volt vetve s Cousin maga nem volt sehol,
mindenféle apró kis benyilókban kutatott utána; nem akarta elhinni,
hogy ő nincs itt.</p>
<p>Ekkor véletlenül az iróasztalára tekintet s meglátott azon egy
félig összehajtott útlevelet.</p>
<p>A gróf, mint kerületi főnök, útlevélosztási joggal birt s
titkárjának felügyeletére voltak bízva az általa aláirt ürlapok és
a hivatalos pecsétnyomó.</p>
<p>A gróf felnyitotta az útlevelet s csodálkozva látta, hogy az egy
olyan névre szól, a melyet ő soha sem hallott; hanem a leirás
egészen Cousin személyére illik, az ő sasorra, a fekete haja
közepén elől egy ősz hajtincs, a forradás a száj balszegletén, a
görnyedve hordott nyak: beszéd közben az sz-t s-nek selypiti. Ez ő.
Utazik feleségestül. Hát az ki lehet? Sárga-szőke haj és fekete
szemöldök, fehér arcz, közepén egy fekete lencse. A Temetvényiek
családi anyajegye: ép olyan hitelesítő családi jegy, mint a
Batthyányak bal lapoczkáján az eper-szeplő. Ilyen arcz csak egy van
a világon.</p>
<p>De hát álom ez!</p>
<p>A gróf hevesen kutatott tovább, kirántotta az iróasztal fiókját
s ott azután talált ismét valamit. Egy egész csoport üvegcsét, a
mikre kívül egy halálfős etiquette van ragasztva. A kinyitott
fiókból eláradó nehéz szag elárulá az üres üvegek tartalmát; –
azokban mákony volt. De a mi még jobban megrémíté a grófot, az egy
csomó szivar volt ebben a fiókban.</p>
<p>Pálmának «mai nap» az a szeszélye jött, hogy ő szivarozni akar.
Atyjának izent, hogy küldjön neki igen könnyű, hölgynek való
szivarokat. Volt egy fajta ilyenféle a gróf gyüjteményében; valami
világos szinű, sárga szeplőkkel: <span class="pagenum"><a name=
"Page_262" id="Page_262">-262-</a></span> Cousint kérte föl, hogy
keresse ki azt s küldjön belőle Pálmának.</p>
<p>Ha Pálma ezeket szivta, akkor most ő is kábultan alszik.</p>
<p>Temetvényi őrült rémülettel ragadta fel a gyertyatartót s futott
vissza a saját termeibe. Mikor a szobájába ért s hirtelen
feltekintett, maga előtt látta azt a rámába festett halavány arczú
képet, azokkal a lesütött szempillákkal.</p>
<p>«Ébredj föl!» ordítá rá önkívületben, – mint a hogy álmában
szokott kiáltani a vizióktól kínzott. – Az a kép nem akart
felébredni szavára!</p>
<p>Ágya fölött egész arsenál volt fegyverekből: pisztolyok, kardok,
egy tigrisbőr fölé aggatva.</p>
<p>Mohón szedte le a lőfegyvereket mind s odarakta sorba az
asztalra. Megvizsgálta őket, a lőkupak mindegyiken rajta volt.</p>
<p>Az már most világos volt előtte, hogy minden ember el van
altatva itt a kastélyban. Egy villámgyors gondolat azt is megfejté
előtte, hogy miért hagyták őt magát ébren? Azért, hogy legyen, a ki
megmondja, hogy hová van elrejtve a tegnap érkezett egy millió
forint?</p>
<p>Idebenn nem lehet senkit fölkölteni. Illavayt magát a
mandarinnal kábították el bizonyosan.</p>
<p>Temetvényi felszakította az ablaktáblákat: a faluba akart jelt
adni. Ha meghallja a nép a lövöldözést, ide fog seregleni. Hiszen
jó nép az, hűséges és bátor.</p>
<p>Most következett azután, hogy rémülete a körme hegyétől a haja
száláig elzsibbaszsza minden idegeit.</p>
<p>A lőfegyverek közül egy sem akart elsülni. Pisztoly, puska, a
mivel ki akart lőni az ablakon, mind csütörtököt adott. A mint
leszedte róluk az elcsattant gyutacsokat, akkor látta, hogy mi a
bajuk? valamennyi kupakcső közepébe vékony vaspeczkek vannak verve,
ezeket puskamüves nélkül lőképesekké nem lehet tenni.</p>
<p>«Belzázár parittyái nem adnak magot!»</p>
<p>A rémülettől elbódultan állt a nyitott ablak előtt. Ha
<span class="pagenum"><a name="Page_263" id=
"Page_263">-263-</a></span> hirtelenében rányitja az ajtót valaki,
kiszökik az ablakon át a várárokba.</p>
<p>A faluban mély csend volt már. A tizenkét órát nem kiáltja az
éji őr: az a lelkek órája. A kutyák is elhallgattak.</p>
<p>Hanem lassankint mégis támad valami megnevezhetlen zsibongás:
mintha föld alatt küzdő emberek zagyva kiabálása volna, tompítva
vastag boltozatok által; rostélyos pinczeablakokon át üvöltő emberi
ugatás: káromkodó szitok; egyre hangosabb, rémületesebb.</p>
<p>Mi van itt a lábai alatt?</p>
<p>Kik ezek? Honnan jönnek ide?</p>
<p>A kincseket akarják megkapni?</p>
<p>Ugyanazok, a kik már egyszer itt voltak; a kik kiüzettek
innen!</p>
<p>S van közöttük egy átkozott; egy bestia, a kinek még az arany, a
gyémánt sem elég, a ki magát a csillagot akarja letépni.</p>
<p>A rémület a düh magasságára lett felfokozódva e gondolattól.
Mikor a szarvasbika megfordul és embert öl.</p>
<p>Temetvényi Ferdinándnak eszébe jutott, hogy valaha ő híres
tőrvívó volt s az egyenes karddal veszedelmesen tudott bánni.
Levette a szegről a spádéját. Törjenek ki azok onnan a föld alól s
rabolják el a kastély minden drágaságát, de azt az egy kincset nem
adja nekik oda ingyen. Oda fog állni leánya ajtajába s ott
próbáljanak vele egyenkint megvívni.</p>
<p>Hogy ezt az egyetlen leányt egész életére boldogtalanná fogja
tenni, ettől a gondolattól még egy álma se lett nehezebb soha; de,
hogy ezt a leányt meggyalázzák, azért az életét volt kész a
sorompókba vinni. Ha azt látja, hogy meg nem védheti, akkor meg
fogja őt ölni.</p>
<p>Sietett.</p>
<p>Az a moraj odalenn egyre fenyegetőbbé zavarodik.</p>
<p>Baljában a karos gyertyatartóval, jobbjában a meztelen egyenes
karddal sietett a hosszú folyosón végig. Mindenütt <span class=
"pagenum"><a name="Page_264" id="Page_264">-264-</a></span> sötét
volt előtte, csak a mellék-folyosó-ágra bekanyarodásnál vette
észre, a mint a csigalépcsőhöz ért, hogy azon egy férfialak
közeledik fölfelé. A sötétben nem vehette ki az arczát.</p>
<p>– Ki jön ott? kiáltá rá, fogvaczogástól aprózott hangon.</p>
<p>… – Illavay. – Hangzott fel onnan alulról.</p>
<p>A nagy buksi fej kiemelkedik a sötétből a világosság körébe.</p>
<p>– Mi van ebben a házban? hörgé a gróf, szorongó hangon.</p>
<p>– Egy rablóbanda.</p>
<p>– Hol vannak?</p>
<p>– Itt a pinczeüregben. Jól bezárva. Ki nem jöhetnek.</p>
<p>– Látta ön Cousint?</p>
<p>– Tőle jövők.</p>
<p>– Hol van?</p>
<p>– Ott a pinczeajtón belül.</p>
<p>– Mit tett vele?</p>
<p>– Elvettem a fegyverét és megkötöztem.</p>
<p>Ferencz megmutatta a grófnak azt a veszedelmes orgyilkos
fegyvert, a mi neki volt szánva.</p>
<p>– Jól védte magát, erős ember volt. Pihent gályarab, erős.</p>
<p>– Gályarab?</p>
<p>– Volt gályarab is s lehetett volna a gróf veje is. Forgandó a
sors.</p>
<p>– Hol Pálma?</p>
<p>– Úgy hiszem, hogy szobájában van és alszik.</p>
<p>– Odamegyek felkölteni.</p>
<p>– Hagyja azt, gróf úr. Nagyon jól alszik. Bizonyosan tudom.
Mikor azt az ön hűséges emberét egészen védképtelenné tettem, akkor
elkezdett a ficzkó röhögni s azt mondta nekem: «te pajtás!
Legalább, ha én nem vehetem hasznát annak a rossznak, a mit
kifőztem; vedd te hasznát. A grófnő mákonyozott szivarokat szítt,
mind az <span class="pagenum"><a name="Page_265" id=
"Page_265">-265-</a></span> történhetik vele, a minek az éjszaka a
kereszt apja. Szándd meg a vőlegényét!»</p>
<p>Temetvényi a fogait csikorgatta dühében.</p>
<p>– Nem hagytam tovább beszélni: betömtem a száját.</p>
<p>A gróf valami hála formát rebegett; mint a rossz adós, a ki
fizetni nem akar, de váltót adni, arra kész: olyanformát dadogott,
hogy «az Isten hozta önt most ide».</p>
<p>Erre a szóra Ferencz szivében felkavarodott a méreg: «ha te az
Istenről beszélsz, én mindjárt megtagadom őt és rád eresztem
Zsiborák hadát!»</p>
<p>– Jöjjön velem vissza a szobájába gróf úr; ott majd elmondom
önnek, hogy mi hozott engem ide? s mi sors várt önökre itt. Most
már legyen nyugodtan. A banda úgy be van zárva a kelepczébe, hogy
semerre ki nem menekülhet: a parasztjaink őrzik őket addig, a míg a
csendőrök felocsudnak a mákonyálomból. A lépcső ajtaját bezártam.
Biztosan vagyunk.</p>
<p>Bevitte a grófot a szobájába magával s felszitotta a
kandallójában a tüzet.</p>
<h3>HŰ SZOLGÁLATOK JUTALMA.</h3>
<p>Hajnalodott már, mire Illavay előadása véget ért.</p>
<p>Messze az elején kellett azt kezdenie, hogy megismertesse a
gróffal az egész messzeágazó machinátiót, melynek zsákmány-czélját
az ő várkastélya képezte.</p>
<p>Temetvényi az alatt hol fázott, hol izzadt: valóságos láz
paroxismus volt ránézve mindezt végighallgatni. – A borzalomhoz
járult az önvád is, hogy ennyi veszélyt saját maga ágyazott be
magánál, a házába fogadott kalandor iránti vak bizalma által, a kit
minden titkába beavatott s a ki előtt házának semmi rejteke nem
volt zárva. Ime megkapta a feleletet arra a kérdésre, hogy «ugyan
mi oka lett volna Cousinnak itt maradni, ha czinkosa lett volna
Zsiboráknak, miután azok már a gyémántokat ellopták?» <span class=
"pagenum"><a name="Page_266" id="Page_266">-266-</a></span> De még
milyen ördögi módon jó oka volt tovább is itt maradni. A hideg
borzongott végig a tagjain, annál a gondolatnál, hogy ha ez
sikerült volna!</p>
<p>Majd meg a hőség ütötte ki a homlokát, ha arra gondolt, hogy
ebből az esetből majd nevezetes bűnper fog kerekedni, s ebben a
Temetvényi grófok és grófnők neve emlegetve lesz. Hogy a főbűnös
Pálma elleni vakmerő tervét be fogja vallani, s ez a név, ez a
vallomás minden hirlapon át fog henteregni. Az ő leányának a neve
egy gályarab által örökíttetik meg az «új Pitaval» krónikáiban.
Hogy nem tudta ez az Illavay megölni azt az embert tusa közben! Még
ebből aztán egyéb baj is lehet. A gróf phantasiája az időközöket, a
mikben Illavay a bizonyító okiratokat keresgélte elő, kitölté
illustratióval. Ha Pálma megtudja a közhirré leendő bűnperből, hogy
őt minő veszélyből szabadítá meg Illavay, mint egy angyal, mint egy
Deus ex machina, s ha már akkor férjnél talál lenni: egy férjnél, a
kit már az első hónapban meg kell vetnie. Mi lesz ebből?</p>
<p>Illavay eléje rakta a Rokomozertől kapott leveleket,
megmagyarázva azoknak titkos értelmét. Eltagadhatlan bizonyítékok.
Illavay ezeket nem fogja kiadni a kezéből. Ezek ő nála kincseket
érnek. A tartalmukra alig ügyelt már. Boszantá, hogy a kalandor őt
Belzázárnak nevezi leveleiben. Miért épen Belzázár? Talán az ő
kastélyfalára van felírva a «mene, mene, tekel, fáresz».</p>
<p>Még rajta ül a vulkánon, mely ott forr a lábai alatt, emberi
ordítás tompa morajával, s hallja dübörögni a nehéz vasajtót, az
ablakok vasrácsait ott a föld alatt: a miken a megfogott banda ki
akar szabadulni, s máris tele van a szíve hypocritasággal. Annak az
egy embernek a jelenléte elosztja szivéből a veszély miatti
félelmet; tudja, hogy az képes őt megvédni, s ezt az embert hogyan
lehetne megcsalni? azt hányja-veti a fejében. Nagyon sokkal
tartozik neki: igen nagyon meg kell őt csalnia.</p>
<p>Mikor Illavay mindent elmondott, nagylelküen nyujtá <span class=
"pagenum"><a name="Page_267" id="Page_267">-267-</a></span> neki
kezét a gróf s megindulástól reszkető hangon mondá neki:</p>
<p>– Mivel hálálhatok meg önnek ennyi nagy jótéteményt?</p>
<p>Illavay pedig, igaz yankee módjára, mind a két kezét eldugta a
két oldalzsebébe, olyan mélyen, a hogy csak lehetett.</p>
<p>A gróf még biztatóbban nyujtotta a jobbját s variálta a
kérdést:</p>
<p>– Mi jutalmat találhatok ki önre nézve ily nemes és hősi jó
szolgálatokért.</p>
<p>Illavay most már elővette a kezét, azért, hogy leverje a
kabátjáról a port, a mi a kalandorral való küzdésben ráragadt;
aztán fölállt a helyéből s csendes hidegvérrel felelt meg erre a
dühbehozó kérdésre.</p>
<p>– Hát most jutalmul kegyelmes uram, fogasson el, mint forradalmi
kormánybiztost, a hogy utasítva van rá, s küldjön a haditörvényszék
elé; kezében vagyok.</p>
<p>Temetvényi felpattant a helyéről.</p>
<p>Nagy sértés volt ez; a legnagyobb, a mit szó kifejezhet.</p>
<p>– Halálból megszabadítód vagyok; házadnak vendége vagyok;
leányodnak jegyese vagyok; bűntől ártatlan vagyok; fogass el és
szolgáltass ki a vádlóimnak!</p>
<p>Nagy sértés volt az, s azért igen nagy, mert meg volt
érdemelve.</p>
<p>Egy ilyen sértő szóért, az az ős, a ki ott a rámában az
aranygombu botot tartja (a feleségverő) a leánya kérőjét
élethalálos bajvívásra hivta ki: most is ott lógg mind a két kard,
a mivel egymást összekaszabolták. De az egyik sem Ferdinánd gróf
kezébe való. Őt nem nevelték banderiumvezető hősnek, hanem
udvaroncznak; neki más volt a fegyverzete. Büszke arczot öltött s
mellére ütve, mondá:</p>
<p>– Uram! Az én családomban soha sem volt áruló. Az én házamnál a
vendég elébbvaló, mint a király.</p>
<p>– Bocsánat! Úgy értettem, hogy fogasson el kegyelmességed majd
ha otthon leszek. <span class="pagenum"><a name="Page_268" id=
"Page_268">-268-</a></span></p>
<p>– Ön téved, uram. Ön engem félreismer. Én híve vagyok a trónnak,
a kormánynak: ragaszkodom az új rendhez; de ha nekem azt
parancsolnák, hogy fogass el egy embert, a kit tisztelsz, becsülsz,
szeretsz, odadobnám a miniszter lábaihoz a diplomámat s azt
mondanám «vettess fogságra engem! én azt az embert megszöktettem!»
És annyival inkább, mert önt nem vádolja senki. Mivel vádolná? Hogy
a nemzeti kormány főbiztosa volt? Ön soha nem kapta meg e
kinevezést. Távollétében hozzám küldték azt, s én ez iratot, a mint
a forradalom elbukott, azonnal megsemmisítettem.</p>
<p>Ez pedig nem volt igaz.</p>
<p>Hanem erre a valótlanságra volt egy kényszerítő oka a grófnak és
volt egy önkényt kinálkozó.</p>
<p>A kinevezési okmány most is ott volt a fiókjában; de azt nem
adhatta oda Illavaynak, hogy «itt van; tetesd rámába vagy dobd a
tűzbe, a hogy tetszik», mert akkor annak az első néma tekintete azt
kérdezi, hogy «ki bontotta fel azt a nekem szóló levelet»? Ha a
gróf azt mondja: «én tettem! kerületi főnök, jogom volt rá», akkor
ez már hűtlenség, árulás. Ha pedig azt mondja: «a leányom tette, az
eljegyzett mátka. Joga volt hozzá», akkor meg vége a semmitnemtudás
szerepének, igazat kell mondania: «elfogadtalak, jól tudva,
helyeselve, leányom vőlegényeül, a mikor azt hittem, hogy te lész a
nagy ember; kiadok rajtad s kicseréllek az öcséddel, a ki valóban
az lett, a mi te lehettél volna». Tehát azt a veszedelmes okmányt
nem ajándékozhatta oda megszabadítójának. Ez volt az egyik ok, hogy
nem tehette. Azonkívül pedig, az sokkal jobb, ha ez az okmány a
mostani jó helyén van. Ezáltal ezt a keményszájú nagy fejet még
tovább is kapiczányon lehet tartani. Ez volt a másik ok, hogy nem
akarta tenni.</p>
<p>Illavay arcza különös gúnymosolyra derült föl.</p>
<p>Azt hányta meg magában, hogy vajjon hát a kettő közül melyik
hazudik: az apa-e, vagy a leánya? <span class="pagenum"><a name=
"Page_269" id="Page_269">-269-</a></span></p>
<p>Ferdinánd gróf kenetteljes hangulatra határozta el magát, oly
áhitatos arczot öltött, akár egy próféta. Odalépett Ferenczhez, s
minthogy annak a két keze ismét az oldalzsebekben tünt el, a karját
fogta meg és szólt érzelemtől áthatott hangon:</p>
<p>– Uram! Legyen ön meggyőződve a felől, hogy az apja házánál nem
volt ön jobban szeretve, mint az enyimnél. És ha volna még egy
leányom: azt önhöz adnám.</p>
<p>Ferencz nagyot lélekzett. Tehát mégis az apa hazudott, nem a
leánya!</p>
<p>A leány hitte, a mit mondott.</p>
<p>Ez a másik pedig nem tehet róla, hogy nem sikerül neki az
igazmondás. Annyira diplomatának volt nevelve, hogy a hazudás vált
nála erénynyé s tán akkor érzett lélekfurdalást, ha egyszer
megesett rajta, hogy az igazmondás bűnébe keverte magát.</p>
<p>Ferencznek a lelke megkönnyebbült egy nehéz gondolattól, a mi
olyan volt, mint a beteg embernek a szájize, hogy mindent keserünek
érez.</p>
<p>– Hát kérek öntől egy jutalmat, gróf úr.</p>
<p>– Ha tőlem függ, alá van irva.</p>
<p>– Egyedül öntől függ. A mit kivánok, abból áll: hogy mind ebből
a rémeseményből, a mi itt most végbement, Pálma grófnő soha se
tudjon meg semmit.</p>
<p>– Hogyan? uram!</p>
<p>– Ő most alszik; a míg fölébred, addig a csendőrök is csak
kiheverik a mákonymámorukat, s észreveszik, hogy kelletlen vendégek
dörömböznek a pinczében. Azokat aztán a kaszás, vasvillás parasztok
segélyével majd békóba verik. Ön a csendőrfőnököt meg fogja kérni,
hogy az egész rablóbanda elfogás tényét vállalja magára. Úgy
hiszem, megteszi azt a szivességet. Az én nevem ne forduljon az
egész esetnél elő. Azt az embert, a ki nekem a betörést
feljelentette, kimélni tartozom. Azért mind ezeket a leveleket, a
miket a kalandor ő hozzá irt, beledobom a kandallóba. Még csak
nyoma se maradjon annak, hogy <span class="pagenum"><a name=
"Page_270" id="Page_270">-270-</a></span> valaha egy gonosztevő
agyában ily tervek szülemlettek. Pálma grófnő nevét bele ne keverje
senki a förtelmes bűnperbe.</p>
<p>Ferdinánd grófnak erősen kellett a fogait összeszorítani, hogy
el ne érzékenyüljön. Legtitkosabb óhajtásait siet ez ember
megvalósítani: még a mitől jövőben rettegett, attól is
megszabadítja.</p>
<p>Azok az utálatos levelek ott hamvadnak már, a lángtól felragadva
a kürtőbe. Nem lesznek kinyomtatva ország-világ olvastára. Nem
fogja azokat olvasni maga a szép «Szulamith», mikor már egyszer
asszony lesz. Nagylelkű ember! El akar enyészni egészen hajdani
kedvese emlékéből.</p>
<p>No ezt a kivánságát könnyen lehet hát teljesíteni.</p>
<p>– Biztosítom önt felőle, hogy úgy lesz, a hogy ön kivánta.</p>
<p>Most már mégis csak el tudta fogni az egyik kezét Ferencznek,
hogy megszorongassa.</p>
<p>– Még nem mondtam el minden kivánságomat.</p>
<p>A gróf szepegni kezdett.</p>
<p>– Miután Opatovszky Kornél nekem unokaöcsém, és gyámoltam,
annálfogva azt kivánom, hogy a birtokai átadásánál én mindenütt ott
legyek, hogy érdekeit megvédelmezzem. Ugyanez okból azt is kivánom,
hogy minden, a közte és Pálma grófnő között kötendő házasságnál
előforduló szertartásokhoz engemet is meghivjanak. Én akarok a
vőlegény násznagya lenni.</p>
<p>A gróf elbámult. Mi ez?</p>
<p>Most aztán Illavay ragadta meg az ő kezét.</p>
<p>– Azt kivánom, gróf úr, hogy egészen úgy bánjunk egymással,
mintha soha se jöttem volna e házhoz másképen, mint hivatalos
küldetésből.</p>
<p>Az arcz elmondta a többit.</p>
<p>Ez meg akarja nektek mutatni, hogy nem vagytok képesek neki
fájdalmat okozni!</p>
<p>Künn az udvaron trombitaszó recsegett. A csendőr hornista
<span class="pagenum"><a name="Page_271" id=
"Page_271">-271-</a></span> fölébredt és elkezdte feltámadásra
trombitálni a többi halott-társakat. Talán a cselédek is életre
térnek már.</p>
<p>– Tehát a viszontlátásra, gróf úr.</p>
<hr class="tb" />
<p>Pálma grófnő igen későn ébredt fel, s erős fejfájásról
panaszkodott, a társalkodónőnek pedig még egyszer akkora volt a
migraineje. Estig az ágyban maradtak. A szivarokat okozták.</p>
<p>Illavay, a mint kocsit kapott, rögtön hazament.</p>
<p>Az elfogott rablókat erős fedezet mellett szállíták még az nap
Lipótvárra.</p>
<p>Mikor este későn Pálma felöltözött, az atyjához sietett.</p>
<p>– Nos! szólt veled? Mit mondott?</p>
<p>– Azt, hogy ott akar lenni az esküvődön, mint Opatovszky
násznagya.</p>
<p>Pálma szemei lángoltak. Nem szólt.</p>
<h3>HÁT MÉG OTTHON.</h3>
<p>Mi vár rám otthon? kérdezé magában Ferencz, mikor «bevégzett
munka» után, fogadott szekéren koczogva, kis faluja tarkafedelű
házait ott a csendes völgyben megpillantá, meg azt az
oszloptornáczos házat, a miről azt mondá, hogy ez a «miénk».</p>
<p>A mint a határba ért, már körülbelül megkapta a kóstolót erre a
kérdésre. Azt látta, hogy a szántóföldei mind ugarnak vannak
hagyva, most sem szánt rajtuk senki, pedig ehhez való idő volna, jó
nedves a föld: majd beleragad a szekér a sárba.</p>
<p>A kertek alá érve, nem volt türelme a rossz gebékkel czammogni a
kerékagyig érő latyakban tovább, hanem gyalog került fel a kertjén
keresztül az udvarára.</p>
<p>És azt bizony nagyon okosan tette; mert így legalább volt, a ki
kinyissa a kaput a megérkező szekérnek. Egy <span class=
"pagenum"><a name="Page_272" id="Page_272">-272-</a></span>
cselédet sem talált az egész háznál; be volt zárva minden ajtó.
Istálló, pajta minden üres: mintha ember, állat mind kihalt
volna.</p>
<p>Végre nagy kurjongatások után előbukkant valahonnan a padlásról,
(a haja tele szalmával, bizonyosan aludt) a Matykó. Egy félkegyelmű
golyhó, a kit Ferencz irgalomból tartott a házánál, s a ki semmitől
sem irtózott úgy, mint a dolgozástól, s hátbaütés nélkül el nem
indult valahová.</p>
<p>– Hát hol vannak a cselédek, Matykó?</p>
<p>– Deb tudob. Felelt a ficzkó. (Két betű nem létezett az
abéczéjében, az m és az n, azok helyett következetesen mindig b-t
és d-t használt.)</p>
<p>– Nem tudod? Hát hol a gazdasszony, a ki a konyhán főz?</p>
<p>– Bost is csak főz.</p>
<p>– Hol?</p>
<p>– Az apáti tiszttartó konyhájád.</p>
<p>Érthető volt. A gazdasszony nem győzte haza várni az urát. Azt
hitte, hogy elnyelte a czethal. Elszegődött az «új» urasághoz. Ott
bizonyosan jobb dolga is lesz.</p>
<p>– Hát az ifju úr, az ispán, hová lett?</p>
<p>– Elbedt, Törökországba.</p>
<p>– Minek?</p>
<p>– Basádak.</p>
<p>Ez is jó. Az egész idei termést nincs kitől számon kérni.</p>
<p>– Hát a János, a hajdu?</p>
<p>– Beállt zsaddárdak.</p>
<p>Ez meg a legtermészetesebb.</p>
<p>– Hát a kocsisok meg a béresek hol vannak?</p>
<p>Már erre elkezdett a cretin nevetni. A nevetés alatt a nagy feje
egészen kétfelé látszott nyilni a szája mentében, mint egy skatula,
a tenyereit hol fel, hol le forgatva, mondá tutma hangon:</p>
<p>– Hát bidek a kocsis, beg a béres, ha didcs se ökör, se ló.
<span class="pagenum"><a name="Page_273" id=
"Page_273">-273-</a></span></p>
<p>– Hát ki vitte el az ökröt, meg a lovat?</p>
<p>– Hát a pléhgalléros úr. Ott vad az idstádczia róla bidd a
biródál.</p>
<p>Ezt már egészen értette Illavay. Pléhgalléros úr: ez valami
kormánybiztos; ökröt, lovat elrekviráltak: a «térítvények» ott
találhatók a birónál.</p>
<p>Az megint igaz, hogy ha se ökör, se ló nem maradt, akkor a
cselédeknek is gondoskodni kellett magokról. Szent-Mihály napja
elmult, más gazda után kellett látniok.</p>
<p>Ez egészen tiszta munka.</p>
<p>– Hát a Káró kutyám hol van?</p>
<p>– Dagyod begtetszett a kapitágy urdak, a ki itt volt kvártélyod.
(Tehát távollétében bekvártélyoztak a házba valakit.)</p>
<p>– S az elvitte magával a kutyámat?</p>
<p>– Deb vitte, a baga lábád bedt utáda.</p>
<p>Keserű jó kedvében ezt mondá Ferencz a Matykónak:</p>
<p>– Hát ugyan már miért nem hagytál te is itt?</p>
<p>Erre a félkotyó a nagy fejét még jobban a válla közé húzva,
egész büszke önérzettel vallá meg:</p>
<p>– Bert deb kelletteb sedkidek.</p>
<p>Igazán nevetett rajta Ferencz. Mégis van egy klenodiuma, a mit
nem lophatnak el tőle, mert nem kell senkinek. – Hanem a kutyáját
nagyon sajnálta. Hát már a kutya sem tartja meg a hűséget!</p>
<p>– S hol vannak a ház kulcsai? Kérdé a cretintől.</p>
<p>Az száz ránczba húzta a homloka bőrét fölfelé; azután megint
lefelé, hogy a bozontos baja előre-hátra mozgott bele, mint a
babuka bóbitája. Keresett valamit abban a nagy üres pajtában, a mi
a fején belül volt. Azt hitte, hogy megtalálta.</p>
<p>– A kulcsok? A kulcsok? Azok bidd ott vaddak a biródál.</p>
<p>Ferencz rögtön indult értök. Mikor a kapuhoz ért, a Matykó
visszakiáltotta. <span class="pagenum"><a name="Page_274" id=
"Page_274">-274-</a></span></p>
<p>– Didi! Gyüjjön csak vissza! Deb a biródál vaddak; hadeb a
plébádosdál.</p>
<p>Aztán még egyszer visszakurjantotta az utczáról; megint más
jutott eszébe. – Nem is a plébánosnál vannak, hanem a
nótárusnál.</p>
<p>Megtalálta aztán Illavay a ház kulcsát szerencsésen az
árendásnál, a ki a regálét bérlette.</p>
<p>Attól aztán megtudta a félév óta végbement dolgokat. Kezdhet
mindent elől, mint Robinson Crusoe. Hanem még a hozzákezdés előtt
minél hamarabb fel kell sietnie a székvárosba, s ott valami
commissió előtt igazolnia magát, hogy hol járt, «mikor az ég
zörgött!», mert az itthon nem levők vagyonai egyelőre
lefoglaltattak s addig azokat bérbe sem lehet adni. Tehát ha még
nem akar elkésni a rozsvetéssel, siessen tisztába hozni a dolgát.
Cselédet kapni pedig nehéz lesz, mert a jóravaló legényeket mind
elvitték katonának.</p>
<p>Illavay visszament a házához, s egyenkint felnyitogatta az
ajtókat. Alig ismert a lakására. Tele minden szoba ott lakozott
hivatlan vendégek izékeivel; tele valamennyi szalmával, a miben
vaczkoltak, s a mi most áldott jó tanyája valamennyi egérnek;
megüti az embert a bűz, mikor belép.</p>
<p>Első dolga volt kinyitni minden ablakot, s aztán kihordatni a
szemetet a Matykóval, a mi nem ment egy kis csendes
fejmegkopogtatás nélkül.</p>
<p>Az ablakokban az egerek csináltak maguknak kényelmes tanyát,
egymás fölé három-négy kontignáczióra furták a szegletekbe a
lyukakat: egészen itthon tették magukat, nem is lehetett nekik
rossz néven venni.</p>
<p>Estig tartott, a míg annyira ki tudta tisztogatni a szobáit
másodmagával, hogy meg lehetett bennük maradni.</p>
<p>Akkor aztán eszébe jutott, hogy enni is kell valamit.</p>
<p>– Van-e valami a kamarában? kérdé Matykótól.</p>
<p>Megijedt az erősen s nagy szemeket meresztett rá.</p>
<p>– Hát éd akkor bit eszeb?</p>
<p>Volt ugyan is a kamrában még némi-némi krumpli és <span class=
"pagenum"><a name="Page_275" id="Page_275">-275-</a></span> avas
szalonna, a mit a gazdasszony otthagyott, de azt Matykó egészen egy
ember számára tartotta elégségesnek s az az egy ember maga
volt.</p>
<p>Illavay nagyot nevetett rajta. Amerikát látott ember nem jön
egyhamar zavarba. Vele voltak mindenféle ördöngös készülékei, a
mikkel a yankee a puszta szigeten is tud magának lakomát
csapni.</p>
<p>– No, hát csak gondoskodjál magadról, Matykó, s aztán eredj
aludni; majd reggel felköltelek.</p>
<p>Azzal bezárta az ajtókat s egyedül maradt.</p>
<p>Milyen nagyon egyedül!</p>
<p>Még saját magát sem találta otthon.</p>
<p>Hozzáfogott a thea-főzéshez, s elővette a Wothly-féle
konzerv-bádogot, meg a spiritus-katlant s főzött magának
gulyáshust, olyan birkából, a mi a Missisippi partján legelt.
Kétszersültje is volt hozzá, csak fel kellett áztatni a forró
vízben.</p>
<p>Milyen derék dolog az, mikor az ember nem szorul senkire.</p>
<p>Aztán csendesen lakomázgatott egymagában s gondolkozott
egyről-másról, utoljára, a vacsora végén, a hogy rendesen szokta, a
megmaradt ételt összevegyítve kenyérmaradékkal, a bádog csészéjében
oda akarta adni a kutyájának s csak akkor tért magához, mikor a
«Káró!» kiáltásra nem mozdult senki. Hisz a kutya is elhagyta.</p>
<p>Hanem a helyett az ablakát karmolázta valaki.</p>
<p>Hát ott ki akar bejönni?</p>
<p>A biz a kis czicza.</p>
<p>Odament, kinyitotta az ablakot s beereszté.</p>
<p>Szép kis fehér macska volt, egészen tiszta fehér, mint a
hermelin, csak a farka piros és fekete, gyűrűnkint, mint a
korallkigyó: olyan furcsa kis állat.</p>
<p>Egyszer, valamikor, attól az első hűtelentől kapta ajándékba;
kedvencze volt: ott szokott mindig a karosszéke támaszkodóján ülni,
mikor vacsorált s az ágyában aludt, a lábánál fekve.</p>
<p>Hát ez nem keresett más gazdát? <span class="pagenum"><a name=
"Page_276" id="Page_276">-276-</a></span></p>
<p>A mint a nyitott ablakon át beugrott a szobába, üdvözlő
kurrogással dörzsölte oda a nyulánk derekát a gazdája lábaszárához
s aztán felugrott a karszékre s elfoglalta a szokott helyét a
támlányon.</p>
<p>– Hát te még emlékezel a régire?</p>
<p>Odanyujtott neki maradék ételéből egy falatot.</p>
<p>A macska nem azért jött: köszöni alássan; ő róla van ennél a
háznál gondoskodva szépen; nem éhes ő. A fejét oda dörzsölte a felé
nyujtott kézhez s eltolta magától a húsfalatot. Azután oda
kuporodott Ferencz ölébe s elkezdett dorombozni, a mi a macskánál
nagy lelki megelégedés jele: a szemeit lehunyta álmosan. De azért
ne higyjen a macskának, a ki egérnek született. Egyszer csak
kiugrik a czirogató kéz alól, egy percz alatt az almárium mögött
terem, s a másik perczben már jelenti fenyegető mormogása, hogy
megfogta az egeret.</p>
<p>Oda hozta az ura lába elé. Nem azért, hogy megegye, nincs
rászorulva, hanem csak mulatságképen; olyan bohókásan hajigálózott
a szerencsétlen fogolylyal, két kézre kapta, mint a babát,
lefektette, fél kézzel megpofozgatta, futni hagyta, meg elfogta;
egy szóval úgy bánt vele, mint a szép lány a bolond legénynyel;
utoljára megvetette, elhagyta futni. Ez is megemlegeti majd, hogy
valaha szép macskával csókolózott!</p>
<p>Azután felugrott a fehér czicza megint a szokott helyére s
elkezdte az esti toilettjét végezni, megnyalta a kacsócskáit,
talpacskáit, a fülén felül mosdott, utoljára elkezdte a körmeivel
tépni a gazdája kabátját, a miért aztán a lábára ütöttek.</p>
<p>Azért aztán megneheztelt s elbújt az ágy alá.</p>
<p>Maga Ferencz is fekünni készült. Egy éjjelt az uton töltött el a
szekéren bóbiskolva; a másikon le sem hunyta a szemeit. Jól fog
esni az alvás.</p>
<p>De milyen hideg az az ágy.</p>
<p>No – az csak attól van, hogy a vánkosokra mind friss czihákat
huzott. <span class="pagenum"><a name="Page_277" id=
"Page_277">-277-</a></span></p>
<p>De nagyon hideg volt az az ágy: mint egy koporsó. – A
kikosarozott vőlegény ágya ilyen koporsó.</p>
<p>Eddig, mielőtt álomra hunyta a szemeit, mindig volt egy kis
rövid buzgó imája. Egy hála szó, egy kérés, ahhoz a megfoghatatlan
lényhez, a kit nem ismer senki, de érez mindenki. – Most nem
találta az imáját.</p>
<p>Oh be hideg ez az ágy!</p>
<p>Egyszer csak felugrott hozzá az a kis fehér állat; ez a
paródiája a tigrisnek, s odamászott hozzá ovatos léptekkel,
korrallkigyó farkát magasra csóválva s arany szemeivel a szemébe
nézve. S addig nem hagyott neki nyugtot, míg a kezét ki nem nyujtá
a paplan alól; ahhoz aztán hozzátörülte a fejét jobbrul is balrul
is, s azután odafeküdt a lábáboz a takaró fölé, karikába
kuporodva.</p>
<p>Milyen furcsa a világ! Hogy a kutya, a hűség jelképe, elszegődik
más gazdához, és a macska, a kiről azt mondják, hogy tele van
hamissággal; hozzátart hiven. Az utolsó ismerős – egy egész
elvesztett, idegenné vált világból!</p>
<p>És Ferencz lassankint megtalálta az imádságát, a mi nélkül olyan
nehéz elaludni. Volt neki mit meghálálni a megfoghatatlan nagy
világszellemnek.</p>
<p>«Mikor annyian szenvednek, (és miket szenvednek!) a kik nálamnál
jobbak voltak; áldott légy, a ki nekem azt adtad, hogy ne érezzek
semmit.»</p>
<h3>A KEDÉLYES VŐLEGÉNY.</h3>
<p>Mi magyarok, – azt már el kell rólunk ismerni a világnak, hogy
egy dologban minden nemzet fölött excellálunk: – a
parádécsinálásban.</p>
<p>Ha látta volna Makart, mielőtt hirhedett V. Károly bevonulását
Antwerpenbe cartonra tette, hogy mi egy installatio Magyarországon!
Az a parádé.</p>
<p>Még az ilyen szomorú időkben is sikerül az, mint a milyeneket
most leirunk. <span class="pagenum"><a name="Page_278" id=
"Page_278">-278-</a></span></p>
<p>Az apátvári uradalom ifjú birtokosa jő Gargóvárra, kastélyának
kulcsait Temetvényi gróf kezéből általvenni. Ez olyan eset, mint
mikor Napoleon és Sándor czár összetalálkoztak: a régi
ellenségeskedésből örök frigy kötésre.</p>
<p>A gróf saját négylovas hintaja hozza Apátváry Somát, (vagy
Opatovszky Kornélt, a kinek így jobban tetszik.)</p>
<p>Egész a gargói főutczáig szertelenül jó kedvében van az ifjú ur.
Mindenkire mosolyog, mindennek nevet, a mit eléje hoz a fogadtatást
rendező kéz. Mellette ül természetesen az elválhatatlan Koczur.</p>
<p>– Nézd, nézd! Ennél a malomnál ugrottam én le a lóról, ott
szaladtam a bozótba! Hahaha! Látod azt a hórihorgas ficzkót, a ki a
zászlót tartja a kezében, ez fogott el. Dobj neki egy huszast.</p>
<p>Koczur nagyon okosan jegyzé meg, hogy ő nem szent Dávid, hogy
egy huszassal harmincz lépésről fejbe tudjon parittyázni egy
Góliátot. Erre aztán Kornél szeleburdimódra markolt bele a
satellesse oldalán csüggő táskába a mi tele volt ezüst pénzzel, s
egy egész marék huszast hajított a vivátozó nép közé. Azon aztán
kaczagott, hogy hogy kapkodják s taszigálják érte egymást.</p>
<p>– Hát ez a sok fehérbe öltözött kis leány, a ki itt most virágot
szór a kocsimba. Bezzeg, mikor a kifordított attilában nyakamon
kötéllel vittek fel a várba: nem virágokkal hajigáltak akkor. Jó
napot Ancsa! Szervusz kis Marinka! Hahaha. Nézd, még diadalkaput is
csináltak. Az van rá irva, hogy «érted élünk, halunk». No megállj.
Ezért panaszt teszek a grófnál. Minek csinálták ki nekem a
diadalkapura azt, hogy «Halunk?» Mikor ez németül azt teszi, hogy
«gazficzkó». Hahaha! Hahaha! De el ne nevesd magadat! Én egészen
komoly képpel fogok panaszt emelni. Milyen derék tréfa lesz.</p>
<p>S aztán nem győzött a saját furcsa ötletén nevetni.</p>
<p>Pedig már itt volt a komoly pillanat, a melyben útját állta a
felvirágozott hintónak a tisztelgő deputáczió, élén a
jószágigazgatóval (a ki egyuttal majd az ő jószágigazgatója
<span class="pagenum"><a name="Page_279" id=
"Page_279">-279-</a></span> is lesz), meg a plébános urral. Ezektől
mind üdvözlő szónoklatot kellett bevenni, s ahhoz komoly ábrázatot
szokás csinálni.</p>
<p>Kornél azt is megpróbálta, de tönkre ment a kisérlete, a mint a
tisztelgő uraságok a kalapjaikat levették. A vezérszónok
jószágigazgatónak rózsaszinű haja volt, és lilaszinű parókája
hozzá. Valószinüleg egyféle szinre volt az festve valaha mind a
kettő, hanem időjártával mindegyik más szinárnyalatra fakult át s
az nagyon furcsa volt.</p>
<p>De még furcsább volt a beszéd, a mit a szónok tartott az
üdvözöltnek. Így még soha agybafőbe nem dicsértek se egy hőst, se
egy muzsikást, a kinek a kocsiját emberek húzták lovak helyett.
Kornél folyvást nyomta vissza a kitörni készülő nevetést. A
rózsaszinhajú, s lilaszinparókájú úr pedig annál komolyabban
mondta. Mikor aztán nagyon vastagon ment már a magasztalás, Kornél
nem állhatta ki tovább a dicsőséget, kitört a száján az az
elfojtott hahaha:</p>
<p>– Hahaha! Menjen maga, nagy bolond! S azzal lekapta a lilaszinű
parókát a szónok fejéről, hogy az ott maradt a publikom közepett,
mint egy sima tök, rózsaszin prémmel a tarkója körül. Persze, hogy
erre a közönség kebléből is kitört az általános kaczaj, s
belezápult a szónoklat. Plébános úr is megszeppent, hogy most
mindjárt az ő capuciumára kerül a sor, s elhallgatott a latin
orácziójával.</p>
<p>Kornél úrfi pedig most már kaczagott egész kedve szerint, mint a
ki a legjobb élczet csinálta. Míg Koczur a kocsiban felállva, a
kezébe kapott fövegével hadonázott, s nagy jucunditással kiabált:
«zseniál! zseniál!?» A mit a tót asszonyok (zsena) arra értettek,
hogy már most ők is visítsanak.</p>
<p>Ilyen vidáman végződött az első fogadtatás.</p>
<p>Itt azután az urak is felültek a maguk hintójaikba
(Jószágigazgató úr visszakapta a parókáját), s vonult fel
ünnepélyesen a várhegyre a díszmenet. <span class=
"pagenum"><a name="Page_280" id="Page_280">-280-</a></span></p>
<p>Odáig azonban egészen más kedélyfordulat vette elő az ünnepelt
ifjut. A jó kedv kitombolta magát. Elérzékenyült, áthatotta az
ünnepélyes trombitazengés, a mely hintaja előtt járult. Érzé, hogy
ez magasztos egy jelenet, s hogy nem csekély dolog ily jelenet
hősének lenni. A vár fel volt lobogózva a kétfejű sasos sárgafekete
zászló mellett a Temetvényiek zöld, veres lobogóival; az út végig
füvel és virággal hintve. A kastélyban és az óvárban durrogtak a
mozsarak. Ez meghatja az érző szivet. Az is lélekemelő látvány,
mikor a kapubejárat előtt huszonnégy zsandár sorban tiszteleg a
fegyvert az orrával parallel állásban tartja, mintha nyársat nyelt
volna.</p>
<p>Kornél nagyon el volt érzékenyülve Már a hintóból lesegítő
komornyikkal kezet szorított, s azontul mindenkit, a kit útban
talált, a legáhitatosabban üdvözölt, kivánva a jó napot
jobbra-balra mindenkinek, a kinek nem is volt szüksége rá. A gróf
új titkárjának, egy becsületes cseh beamternek úgy össze-vissza
szorongatta a kezét, hogy az nem tudta mire vélni a dolgot, s
érzékenysége annyira felfokozódott, hogy mikor a gróf elé lépett,
megragadta annak a kezét és megcsókolta. A mi a grófnak nagyon
tetszett.</p>
<p>Sokan voltak a gróf szobájában. Notabilitások. Ki tudja, honnan
rekvirálta őket? Azoknak mind sorba bemutatta a gróf az ünnepelt
vendéget. Az végtelenül örült egyenkint valamennyinek a láthatásán.
(Soha hirüket sem hallotta.) Végül aztán volt még ott egy úr, a
kinek nem kellett bemutatni a vendéget: Illavay Ferencz.</p>
<p>Mikor Kornélnak a sok idegen pofán elkáprázott szemei ezt az
ismerős arczot megpillanták, akkor egyszerre megteltek a szemei
könynyel; odarohant hozzá, a nyakába borult, összecsókolta, és
zokogott.</p>
<p>Aztán csak annyit rebegett: «lássa! úgy-e?»</p>
<p>Hogy mit lásson? és mi van úgy?</p>
<p>Még kezet is csókolt volna neki, ha engedte volna.</p>
<p>– Nagyon örülök, hogy ön is itt van, mondá Ferencznek, s hozzá
tette: kedves urambátyám. <span class="pagenum"><a name="Page_281"
id="Page_281">-281-</a></span></p>
<p>Ferencz csendes hangon viszonzá rá:</p>
<p>– Mindenütt meg fog ön találni, a hol szüksége lesz rám, a míg
élek.</p>
<p>Itt be kellett fejezni az érzékeny jelenetet, hogy a nemes
vendég átvonulhasson saját szobáiba, utiköntösét szalonöltözékkel
felváltandó. Tudnunk kell, hogy a katonai carrierenek már vége
volt: az egyenruha lemaradt róla: cum honore lépett vissza.</p>
<p>Még nem volt báró, a másnapi ünnepélyen kellett megkapnia
Temetvényi kezéből a Lipótrendet s az azzal járó birodalmi báró
czimet s ugyanakkor eddigi gondnoka kezéből a birtoka számadásait.
Még ezen a mai napon nem báró, nem nagy úr, csak vőlegény.</p>
<p>Az ebédre feljöttek a hölgyek is. Pálma grófnő ez alkalommal
topáz-zöld ruhát viselt s a haját à la rococo feltornyozva és
behajporozva, a nyakán az ismeretes gyémánt colliére.</p>
<p>Ferencz azt mondta magában: «ez a leány most nem szép». Lehet,
hogy a ruha teszi, a minek a szine nem jól illik az arczához? vagy
ez a hajdísz? Talán a gyémántok? Mindennél jobban ez az új
kifejezés az arczon. Attól még az eszménykép is visszataszítóvá
lesz.</p>
<p>Úgy tettek, mintha nem is látnák meg egymást. Egy hideg
üdvözlet, egy főbólintás, egy meghajlás; az volt az egész.</p>
<p>Pálma homlokán olvashatá Ferencz ezt a gondolatot: «miért van ez
az ember itt?» És Pálma olvashatá Ferencz arczáról a feleletet rá:
«mert itt kell neki lenni».</p>
<p>S dult a szivében valami. «Hát ezt az embert nem lehet
megharagítani? – Szivébe ütik a mérgezett tőrt s visszajön
mosolyogva «nem fáj.» – Az kell neki, hogy meg is forgassák a
szivében a tőrt.</p>
<p>Majd Kornél úrfi is előkerült az átöltözésből. Hanem egy kis
fátuma volt vele. Tanácsadója Koczur nem jól választotta számára az
öltözéket. Ő úgy okoskodott, hogy mikor egy magyar főúr megy
leánynézőbe egy másik magyar <span class="pagenum"><a name=
"Page_282" id="Page_282">-282-</a></span> főúrhoz s egyúttal egy
ősi birtok átvételére, hát ez olyan ünnepély, a mihez okvetlenül
antik gombos attilát kell fölvenni, rojtos nyakravalóval, s mikor
aztán belép a terembe, akkor látja, hogy az egész társaság mind
fekete frakkban és fehér nyakravalóban egyezett meg. Akkor aztán
úgy érzi magát ezek között, mint egy kurrentált gonosztevő, s a
kivel csak összeakad, mindenki előtt kénytelen magát mentegetni,
hogy miért nincs fekete frakkja és fehér nyakravalója.</p>
<p>Ferencz segít a védenczét kiszabadítani a bajból.</p>
<p>– Egyedül ön találta el a correct öltözetet. Ez az igazi. Mi
hibáztuk el valamennyien.</p>
<p>Ezzel a kisegítő ötlettel aztán visszaadta neki az önbizalmát.
Lám, megmondta, hogy mindenütt ott fogja őt találni, a hol szükség
lesz rá.</p>
<p>Annyira felbátorodott aztán, hogy a menyasszonyát is képes volt
üdvözölni, félénk csókkal érintve a kezét. Azután a missnek is
kezet nyujtott s cordialisan hangoztatá hozzá: «God dam miss!»
Szentül meg volt felőle győződve, hogy ez annyit tesz angolul, hogy
«az Isten áldja meg!»</p>
<p>Hű satellese Koczur aztán rögtön lefoglalta a misst, hogy Kornél
annál fesztelenebbül társaloghasson Pálmával. A miss ugyan csak
angolul értett, Koczur pedig németül is csak annyit tudott, a
mennyi a táborozás alatt a német fegyvertársakról reá ragadt; hanem
azt azután producálta állhatatosan minden alkalommal, s erős
meggyőződése volt, hogy ha valaki nagyon rosszul beszéli a németet,
azt az angolnak muszáj megérteni. Ilyen formán elmulattatták
egymást az egész ebéd alatt s nagyon szellemdúsnak találta mindenik
a másikat.</p>
<p>Pálma grófnő ez alkalommal meg akarta mutatni, hogy mennyi
szinésznői tehetség veszett el benne.</p>
<p>Ő félreértette Illavayt egészen.</p>
<p>Azon kegyetlen játék után, a mit ezzel az emberrel ennél a
háznál játszottak, annak, hogy ő ide ismét visszajöjjön, csak egy
magyarázatát tudta találni. <span class="pagenum"><a name=
"Page_283" id="Page_283">-283-</a></span></p>
<p>Mert hisz ily kifinomított megkínzás után akárki is azt tette
volna, hogy ennek a háznak még a tájékát is kerülje, s ha van
szükségük a Temetvényi grófoknak, meg az Opatovszky báróknak
Illavay Ferenczre, hogy vele együtt tanácskozzanak, azt izenje
nekik, hogy keressétek fel ti az én szegény házamat! De nem, hogy
leüljön még egyszer ehhez az asztalhoz, arra a helyre, a honnan
hajdani kedvese szeme közé nézett s végig ülje ott az egész
leánynézői lakomát s még azt is elvállalja, hogy ő legyen a
násznagya az új vőlegénynek. Ez csak tüntetés, de annak sem jó.
Mert azt nem hiszi el neki a leány, akárhogyan mutatja is, hogy őt
olybá tudja venni, mintha soha sem látta volna. Hanem gonoszabb
indok van mögötte. Illavay gyönyörködni akar abban a szenvedésben,
a mit Pálmának végig kell kínlódni ennek a nyomorultnak az oldalán!
Tehát ne lásson semmit e szenvedésből. Más is el tudja titkolni
azt, a mitől a szive beteg. Meglássuk, ki állja ki tovább? Illavay
nem adta fel a sakkpartiet. Csakhogy most mind a kettő úgy játszsza
azt, hogy az elvesztésre dolgozik.</p>
<p>Pedig nagyon félreismerte ezt a szivet, a miről azt mondá
egykor: ha a gyémántjaim mind elvesztek is, a legnagyobb gyémántom
megmaradt. Mert bizony az volt.</p>
<p>Ferencz lelkét nem foglalta el más gondolat, mint az, hogy ha
már azt a nőt, a kit szeretett, másnak adják, (a sors kényszere ez)
hát legalább kövessen el mindent, a mi tehetségében áll, hogy az a
másik ne tegye ezt a nőt tökéletesen szerencsétlenné.</p>
<p>Hanem hát nehéz azt elhinni, hogy ilyen jó emberek is
őgyelegjenek még e tarka világban, a hol senki sem gondol másra,
mint élvezetre, ha szeret; megtorlásra, ha gyűlöl.</p>
<p>Azért Pálma csak azért is tüntetett arczának új kifejezésével. Ő
volt a tréfakezdő, a mulatságos, a mellette ülő Kornélt magával
ragadta derült kedélye; talált tárgyakat, a mik azt érdekelték,
semmiségeket, hiu mulatságok fölemlegetését; <span class=
"pagenum"><a name="Page_284" id="Page_284">-284-</a></span>
vadászatról, tánczról, lovakról beszélt vele s nevetett az
ötletein.</p>
<p>Illavay ezalatt csak azon az egyen aggódott, hogy Kornél úrfi
nagyon is sok hasznát veszi annak a körülménynek, hogy ötféle pohár
van eléje rakva, s mindegyikbe más bort töltögetnek. Azokat ő
teletöltve nem hagyja maga előtt. Pedig ő belőle a bor nem csinál
okosabb embert.</p>
<p>Mikor asztalt bontottak, akkor Pálma maga is kezdte észrevenni,
hogy a vőlegénynek nagyon keresztbe állnak a szemei s azt
indítványozta, hogy a feketekávét szolgáltassák fel a teremben. Ott
ő maga leült a zongorához s míg a férfiak a feketekávé mellé
szivarra, pipára gyujtottak, Pálma művészi ujjai alatt megzendült
az Erardi-szárny. Beethoven symphoniáját játszotta.</p>
<p>Kornél ott ült egy balzacon s a feketekávé mellé még egy-két
pohár curaçaot is elköltött – sarkantyunak; hanem a Beethoven
zenéjének az a hatása volt rá, hogy elkezdett tőle sűrűn
ásítozni.</p>
<p>Pálma észrevette a hatást s nehogy vőlegényét elaltassa, ahhoz
az ötlethez fordult, hogy a klasszikus symphoniák után egyszerre
átcsapott egy magyar népdalba. Olyan jól tudott a zongorán magyar
dalokat játszani, mint a czigány a hegedüjén.</p>
<p>A mint a magyar nóta megütötte a fülét Kornélnak, egyszerre
kiment a szeméből az álom. Egészen más ember lett belőle. A fejét
fölkapta, a szemei villogtak. Füttyöt vetett az ujjaival a
levegőben. S a mint Pálma rákezdé az ő ismerős nótáját, egyszerre
felugrott a helyéből, két kezével a tarkójához kapott s lassú
magyar tánczlejtéssel kicsoszszant a terem közepére s elkezdé utána
danolni: «boldog az a pillantás, melyben megláttuk egymást!»</p>
<p>Illavay tudta már, hogy mi lesz ebből? Onnan nézte egy
szegletből ezt a jelenetet. Pálma meg őtet nézte.</p>
<p>Illavay egy ingó mozdulatot tett a fejével, mely annyit
jelentett annak, a ki meg szokta azt érteni, hogy hagyja ezt abba.
<span class="pagenum"><a name="Page_285" id=
"Page_285">-285-</a></span></p>
<p>Csak azért sem.</p>
<p>Pálma most már a friss magyart kezdte verni.</p>
<p>Kornélnak erre eszébe jutott, hogy senki a csárdást olyan tűzzel
nem tudja tánczolni, mint ő s elrikkantva magát, a két tenyerébe
csapott s rákezdte a kutyakopogóst egymagában.</p>
<p>Először csak egymagában, de azután szemébe ötlött, hogy van
itten egy viganó is: s se kérd, se hall, derékon kapja az angol
misst, s úgy körülforgatja, úgy megpörgeti, úgy felhányja a
levegőbe, hogy az majd lunaticussá lesz rémületében s a mint
kiszabadulhat, lélekzet nélkül esik egy karszékbe. A zene tovább
dühöng. Kornélnak minden esze keringel már. A miss elfutott.
Meglátja helyette a plébánost, azon is szoknya van, ölre kapja,
tánczbaviszi, megforgatja, mintha tánczosnéja volna. Koczur tele
torokkal ordít közbe: «zseniál! zseniál!»</p>
<p>A plébános nagy nehezen kiszabadítja magát Kornél kezei közül;
«sed non faciat sculptile!» – Illavay boszus tekintettel húzta
magát a szögletbe. Pálma látja ezt az arczán. – Csak azért is! –
Nem bánom én ezt! – Még szilajabb nótákat ver. – A kedélyes
vőlegény végtére megteszi azt a remek productiót, a mit csak
válogatott lángszellemek ihletett perczekben, mint a táncz extasis
legdaliásabb változatát szokták bemutatni, hogy egy szökéssel
felugrik a zongora tetejére s ott járja tovább a csárdást.</p>
<p>«Zseniál! Zseniál!» kiabál tapsolva Koczur. A gróf az ajkait
harapja és köhécselni kezd, a vendégek egy része hangosan nevet, a
másik csak a markába. Illavay boszusan toppant a lábával: Pálma
pedig zongorázik tovább kedélyesen a vőlegénye lába alá; mintha ez
neki nagyon tetszenék.</p>
<p>Ferencz ott hagyja a termet.</p>
<p>Akkor aztán Pálma is abba hagyja a zongorázást.</p>
<p>Kornélt úgy kell a zongora tetejéről levenni Koczurnak.</p>
<p>Egészen sápadt, s a haja szálairól csepeg alá az izzadtság.
<span class="pagenum"><a name="Page_286" id=
"Page_286">-286-</a></span></p>
<p>A gróf int az inasainak, hogy vezessék föl az úrfit a
szobájába.</p>
<p>– Nagyon erősek voltak a borok.</p>
<p>Ez a mentsége a számára.</p>
<p>– Jól áll ez a fiatalságnak, felel rá egy a vendégek közül.</p>
<p>– Tüzes vér van benne, toldja hozzá a másik.</p>
<p>Pálma pedig sietett a legbelső szobájába s leveté magát a
kerevetre. Szégyelt sirni.</p>
<p>«Azért jött ide, hogy ezt lássa! No hát látta.»</p>
<h3>SALTO MORTALE.</h3>
<p>Kornél másnap reggelig aludt; addig nem lehetett belé lelket
verni, akkor pedig nagyon rossz kedvű volt. Talán délig is elaludt
volna, ha a mellék-szobában vaczkoló elválhatatlanját, Koczurt fel
nem kelti az éhség. Annak a csengetésére bejött a komornyik s
megkérdezé az uraságoktól, hogy mit parancsolnak reggelire: theát,
kávét, csokoládét, hidegsültet? a mire Koczur azt felelé, hogy
«olez!» (irva: «Alles».)</p>
<p>Most azután mind a két fiatal úr fekete frakkba és fehér
nyakravalóba vetette magát s azzal ismét eltéveszté az etiquettet,
mert a többi uraságok meg mindenféle otthonias öltözetben vártak
rájuk, illetőleg csak Kornélra, mert Koczurra nem volt semmi
szükségük; azt felbiztatták, hogy menjen addig le az écuriebe a
lovászmesterrel s mutogattassa meg magának az angol paripákat.
Kornél pedig úgy érezte magát Koczur nélkül, mint a kezdő uszó a
kötél nélkül. De hát nélkülöznie kellett arra az időre, a míg a
hivatalos ténykedés végbe megy, melynél csak a delegált
személyeknek kell jelen lenniök.</p>
<p>Illavay jött beszámolni.</p>
<p>A hivatalos közegek, a kik előtt ez végbement, a részletes
kimutatások után, egyhangú magasztalásokban törtek <span class=
"pagenum"><a name="Page_287" id="Page_287">-287-</a></span> ki a
tíz évi gondnoki kezelés fölött, mely által az apátvári uradalom
kétségbeejtő szétzilált vagyonmérlege annyira súlyegyenbe lett
hozva, hogy most már a consolidált adósságok maradványait a
jövedelemből könnyen lehet törleszteni, s az okszerűen berendezett
gazdaság a mellett még uri kényelmet is biztosít a földesura
számára. Tiz év elég volt rá, hogy egy becsületes és hozzáértő
ember kezében századok bűneinek és esztelenségeinek átokmaradványát
kiheverje az áldott föld.</p>
<p>A hálaérzet Kornélra is elragadt. Egészen megértette, hogy
nagybátyja mily nagy jót tett vele. Elérzékenyült. Örökösen a percz
benyomása alatt élt. Elfeledte azt a dühöt, a mit annyiszor
éreztetett Koczur hátával, mikor gondnoka nem akart neki pénzt
küldeni; hányszor felfogadta, hogy megöli azt a zsarnokot, mihelyt
emberré felnő. Most aztán nem győzte simogatni a vállát, s «kedves
bácsikájának» nevezte.</p>
<p>– És most következik a fődolog, mondá Illavay, egy kis
vasládikót nyitva fel. Itt vannak az apátvári uradalom urbéri
kárpótlási kötvényei. Ezek az állampapirok évenkint hatvanezer
forint kamatot hoznak. Nagyon tanácsolom önnek, hogy ezeket a
papirokat soha el ne adja. A földbirtokosra sokszor jönnek rossz
évek: néha elemi csapások az egész jövedelmét tönkre teszik,
olyankor nagy nyugalom egy ilyen biztos tőkepénz, a mi soha sem
veszhet el, s jó-rossz évben egyaránt meghozza a maga jövedelmét. A
mi a földbirtokán lesz önnek jövedelme, azt tekintse a véletlennek
s azt fordítsa olyan kiadásokra, a miket nemes szenvedélyek
követelnek; de a háztartását alapítsa e papirok jövedelmére.
Hatvanezer forintból még Magyarországon is meg lehet élni.</p>
<p>Kornél úgy elérzékenyült e szavakra, hogy zokogva borult Illavay
nyakába, a ki hagyta ezt magán megtörténni.</p>
<p>A computus be lévén fejezve, az azt vezető megyefőnök megérinté
a gondnoki fáradságért megszabandó tiszteletdíjat. <span class=
"pagenum"><a name="Page_288" id="Page_288">-288-</a></span></p>
<p>– Rokonok közt ennek nem szokott helye lenni. Ezzel vágta ketté
Illavay a kényes kérdést.</p>
<p>A minek következtében kimondatott, hogy bizonyára e szerint
Opatovszky Kornél úr holta napjáig adósa fog maradni Illavay
Ferencz úrnak, olyan nagy tartozással, a mit nem lehet
letörleszteni.</p>
<p>Sietett is legalább a kamatokat lefizetni neki számtalan
csókokban.</p>
<p>A hivatalos aktus után is ott maradt Illavaynak a nyakában.
Tökéletes gyermek volt, belecsimpajkozott, vitte magával: nem birt
az örömével. Olyan kedves lett neki egyszerre a Ferencz bácsi. –
Mit adjon neki?</p>
<p>Hát épen szembetalálta a corridoron a menyasszonyát, a míg
Ferencz bácsit karjánál fogva vitte magával.</p>
<p>Pálma grófnő ilyen korán délelőtti időhöz szokatlan nagy
toiletteben volt. Két szint játszó moire antique ruha volt rajta,
valencienne csipkékkel, hajában gyémántrezgők.</p>
<p>Azonban hát az urak is elég grand tenueben voltak, hogy vele
szóba állhassanak. Illavay attilában, Kornél fekete frakkban.</p>
<p>Kornél rohanva állta útját mátkájának; Illavayt is magával
remorquirozva.</p>
<p>– Ah, grófnő. Én a legboldogabb ember vagyok a világon. Egészen
rangeirozva van a vagyonom. Palotám fénye, lovak, equipázs! Minden
lesz! Ecuriet tarthatok. Gazdag vagyok. S ezt mind ennek az én
kedves, dicső nagybátyámnak köszönhetem. Grófnő talán nem is tudja,
hogy Ferencz bácsi az én nagybátyám? Drága nagybátyám! Micsoda
ember ez! Ha meg fogja ismerni grófnő, bizony Isten, beleszeret.
Nyujtsa neki kérem, kézcsókra a kezét. Csókolja meg a kezét Ferencz
bácsi, a kezét! Az én menyasszonyomét. Hija őtet is majd úgy, hogy
«hugocskám!» Ugy-e, ön sokszor meg fog bennünket látogatni
Apátváron? Lakjék ott nálunk, velünk együtt! A grófnő nagyon meg
fogja önt szeretni.</p>
<p>Ilyenkor Pálmának csak a szemei, meg a szemöldökei <span class=
"pagenum"><a name="Page_289" id="Page_289">-289-</a></span>
játszottak. Illavay csak egy perczre tekintett rá, aztán félrekapta
róla a szemeit. Sajnálta szegényt.</p>
<p>Mind a ketten: ő is, Pálma is, olyan nagyon ismerték egymást,
hogy egymás gondolatait hitték kitalálhatni. Pedig épen azért nem
találhatták ki.</p>
<p>Pálma azt hitte, hogy a mit ez a hóbortos ember itt most
indítványoz, az Ferencznek is tetszik. Talán történt is már ilyen
dolog valaha.</p>
<p>Nevetett hozzá. Kezét nyujtá Illavaynak s elfogadta a
látszólagos kézcsókot.</p>
<p>Aztán beszélt vele, mint valami olyan emberrel, a kivel most
kezd közelebbi ismeretségbe jönni.</p>
<p>– Ön még nem is látta, ugy-e bár, a mi kastélyunk termeit?</p>
<p>Valóban nem látta azokat Ferencz. Azokat a műkincsekkel,
drágaságokkal rakott termeket, a miknek a kirablásáért érdemes volt
Belgiumból, Oroszorországból összebeszélni a hirhedett
kalandoroknak. A fecskehordó levélkék utasítása az volt, hogy
Ferencz gyűlöli a pompát, hogy annak a látása a lelkét lenyomja,
elkedvetleníti: a hajdani Pálma minden ragyogványt száműzött
azokból a szobákból, a mikben egykor az ő szivének választottja,
lelke gazdagságával tudott sokkal nagyobb pompát elővarázsolni, a
mivel sem Rothschild, sem Napoleon nem rendelkezik.</p>
<p>– Most nyitva vannak a termek, a mai nap diszére, szólt Pálma
uri nyájassággal. Ha tetszik önöknek, én leszek önöknek
ciceronéjuk.</p>
<p>– Oh az derék lesz. Nagyon derék! nevetett Kornél. Vegye a
karját Ferencz bácsinak, kérem, grófnő. Ő a «mi» vendégünk. Nyujtsa
a karját, kérem, Ferencz bácsi.</p>
<p>Azok egymásra néztek. Meg kellett tenni.</p>
<p>– Hiszen ugy is Ferencz bácsi az esküvőnknél az én násznagyom.
Már megigérte.</p>
<p>Pálma aztán Ferencz karján sétálta végig a büszke termeket,
<span class="pagenum"><a name="Page_290" id=
"Page_290">-290-</a></span> a miknek fénye azt a harmadikat a
mennyországba ragadta.</p>
<p>Pálma tudott magyarázni.</p>
<p>A gentryhez tartozó embert ez erősen boszantja. Hogy van egy
tudomány, a mit ő soha nem képes megtanulni. Pedig tudomány az.
Csak hogy épen kétféle embernek hozzájárulható: vagy egy sokat
utazott szaktudósnak, vagy egy dúsgazdag aristocratának. Még
gazdagnak sem elég lenni, aristocratának is kell lenni hozzá. Ez a
műkincsek tudománya. Nem lehet azt megtanulni; azzal együtt kellett
felnőni.</p>
<p>S itt egyik terem a másik után tárta fel a ritka becsű műkincsek
egész muzeumát. Pálma igen jó magyarázó volt. Illavaynak pedig az
arczán látszott, hogy szeretné már a következő ajtónál azt az
indítványt tenni, hogy elég volt már ebből; mind szép és dicső
dolog ez, Adieu!</p>
<p>Az inas azonban még folyvást új termek ajtajait tárta fel, s
vége-hossza nem akart szakadni a faragott butoroknak, a selyem
baldachinoknak, az elefántcsont szekrényeknek, a gobelinnak és
majolikának, a vertművű tálaknak, és a vésett billikomoknak: – a
diszfegyverek és pánczélok, a hímzett lótakarók, és a drágaköves
ereklyetartók, órák, – aztán a festmények, a porczellánok, az
ékszerek, mind követelték a látogatótól az őket értéküknél,
régiségüknél, műbecsüknél fogva megillető hódolatot, bámulatot.
Megannyi bálvány ez, a ki előtt meg kell hajtani a térdét az ilyen
szegény laicus embernek.</p>
<p>És Pálma grófnő oly ismerősen értekezik mind valamennyiről, akár
egy muzeumi director.</p>
<p>Ferencz pedig gondolta magában, lám, én előttem ezt a tudományát
hajdanában nem mutogatta.</p>
<p>Talány volt előtte az egész megváltozott Pálma s rosszul
fejtette meg a talányt.</p>
<p>Jobban szenvedett az a leány, mint ő, mikor mind azt kigondolta,
a mivel őt elűzheti magától.</p>
<p>Űzni akarta olyan messze, hogy többet ne láthassák <span class=
"pagenum"><a name="Page_291" id="Page_291">-291-</a></span>
egymást! Olyan egyszerű volt pedig a megoldása a talánynak. «Ha már
meghaltunk egymásnak, legyünk egymásnak el is temetve; – jobban
eltemetve, mint a kit hat láb föld takar.»</p>
<p>Ferencz nem értette őt meg: különben nem találta volna ki
számára azt a kínzást, hogy feljárjon hozzá nappali kisértetnek, s
insultálja azt a nőt, a ki őt szerette, a ki őt még most is
szereti, azzal, hogy jóakaró nyájas képet csinál előtte, mint a
kinek nem is fáj az a seb, a mibe bele kell halni, s még
jótéteményeivel halmozza el annak a jövendő férjét, a kit az utál
és megvet. Még násznagya is akar neki lenni. Fitogtatni akarja
előtte, hogy neki milyen aczél szive van!</p>
<p>A túlboldog vőlegény pedig egészen el volt ragadtatva a pompa
által, a mit Aladin lámpája elé varázsolt. Dehogy hallgatott Pálma
előadására. Bánta is ő, milyen tálakat csinált Della Robbia? s
igazi Bernard Palissy-e az a füles kancsó? ő csak azután szaladt, a
mi arany és ezüst, meg drágakő és czifra himzet: mindent kezébe
vett, megtapogatott, megszagolt, s aztán mikor valami nagyon
megtetszett neki, akkor félbeszakítá Pálma magyarázatát: «úgy-e
kedves Feri bácsi: az én apámnak is volt ilyen ni! Még sokkal
szebb! Kétszerte szebb, meg nagyobb is! Emlékezik rá kedves Feri
bácsi!»</p>
<p>Pálma egyszer aztán valamit gondolt. Mikor egyszer megint azzal
került vissza Kornél, hogy: oh a mi kastélyunkban annál sokkal
nagyobb aranytálak voltak! azt a kérdést ejté el egész hidegen:</p>
<p>– Megvannak még?</p>
<p>Kornél nyitva feledt szájjal tekinte Ferenczre. Az pedig nem
adta a szájába a szót, csak a feje bolintásával mutatta a választ,
hogy nincsenek.</p>
<p>De Kornél úrfinak ez nem volt elég: ő még azt is akarta tudni,
hogy:</p>
<p>– Hát hová lettek?</p>
<p>– El lettek adva. <span class="pagenum"><a name="Page_292" id=
"Page_292">-292-</a></span></p>
<p>– Hát miért? Annyi drágaság! Olyan fényes drágaságok! Családi
drágaságok! szólt panaszhangon Kornél.</p>
<p>Ez szemrehányás volt s azt Illavay nem tűrte.</p>
<p>– Azért, szólt ridegen, mert az Opatovszky-családnak van egy
mindennél féltettebb drágasága, a mit meg kellett a többiek árán
váltani: a becsülete.</p>
<p>Kornél arcza lángvörös lett e szóra. A gyönge elméjűek dölyfösök
szoktak lenni, s a megsértett dölyf egy percz alatt elfeledtet
velük minden szívbeli gyöngeséget, a mi a jó indulatokhoz hajlik.
Az a szó, a mivel őt az Opatovszky név becsületére figyelmeztették
(és épen Pálma előtt) egyszerre minden atyafiságot, barátságot
elrontott közötte és a kedves bácsi között. Lehetett az már
százszor jóltevője egész életére: ezt az egy szót nem fogja neki
elfelejteni, késő vénségükig soha.</p>
<p>A kitörés talán nyomban bekövetkezett volna, ha szerencsére a
komornyik közbe nem ront, ki mindenütt keresi már az uraságokat; a
többi urak mind rájuk várnak a teremben, s kéretik, hogy siessenek:
különösen Opatovszky urat kéreti ő excellentiája, hogy öltözzék
át.</p>
<p>Opatovszky úr pedig attól az egy szótól nagyon házsártos kedvű
volt már.</p>
<p>– Minek öltözzem most? kérdezé boszusan.</p>
<p>– Hát a «lovagság» ünnepélyéhez.</p>
<p>– Jól van.</p>
<p>– Ne segítsek méltóságodnak az öltözésnél? kérdezé a barátságos
komornyik.</p>
<p>– Nem kell. Ott van Koczur.</p>
<p>S azzal duzmadtan előre ment: azt sem bánta, hogy az a másik
kettő folytatja-e a régészetet, vagy utána megy?</p>
<p>Utána mentek. Ferencz karján vezette Pálmát egész a
czímerteremig, hol az úri társaság volt egybegyülve.</p>
<p>Mielőtt az ajtót kinyitotta volna Ferencz, azt kérdé tőle halkan
Pálma:</p>
<p>– Tehát ön csakugyan násznagy akar lenni az esküvőmnél?
<span class="pagenum"><a name="Page_293" id=
"Page_293">-293-</a></span></p>
<p>– Igen.</p>
<p>– Mához egy hétre tartjuk az eljegyzést.</p>
<p>– Itt leszek.</p>
<p>– Tudja ön, micsoda ötletem van? Nem itt a kastélyban, hanem
odafenn az ősi várromok közt akarom az ünnepélyt rendezni; ha jó
idő lesz hozzá. Mit gondol ön?</p>
<p>– Azt hiszem, hogy jó idő lesz.</p>
<p>Azzal benyitotta az ajtót Pálma előtt.</p>
<p>Mindenki ott volt már nagy várakozásban.</p>
<p>Roppant nagy ceremónia készült. A vidéki notabilitások, az új
tisztviselők, papok, katonatisztek, a mennyi csak kapható volt.
Ünnepies öltözetben mind, az inasok díszruhában; maga a gróf a
legújabb szabású hivatalköntösben, zöld frakk, arasznyi széles
arany himzéssel, az összecsapható három árboczos, azzal a
kappantoll-bokrétával, a hóna alatt, a frakk zsebleffentyűjéből
kikandikál az egyenes koszperd aranyos markolatja. Hozzá fehér
pantallon, arany paszománttal.</p>
<p>Most fogják Apátvár ifju urának hivatalosan átadni a lovagi
diplomát, és a lovagkeresztet, s azontúl «lovag úr» lesz a czíme,
Isten és ember előtt.</p>
<p>Ugyan váratott is magára, (urak így szokták) a míg
átöltözködött.</p>
<p>De végre mégis csak megérkezett s ha váratott magára nagyon, hát
meg is lepte megjelenésével a társaságot nagyon.</p>
<p>Hozott a testén ehhez az ünnepélyhez egy fél czombig érő dókát,
a mi valami igen nagy koczkájú kelméből volt készítve, a koczkák
egyik sávja zöld volt, a másik barna, a harmadik veres: volt abban
minden szín, hozzá térden felül érő gombos kamáslik, a kezében
pedig egy nagy lovagostor, a minek a végén csontfütyülő volt.</p>
<p>Hát ő neki a komornyik «lovagsági» ünnepélyről beszélt, a miből
ő azt következtette, hogy valami cavalcade, vagy caroussel van
készülőben, s ehhez ő ezt a costumeöt találta <span class=
"pagenum"><a name="Page_294" id="Page_294">-294-</a></span> a
legalkalmasabbnak, kiválasztva azt Koczurral együtt, egyesült
észszel és tanácscsal.</p>
<p>A gróf majd a bőréből ugrott ki ijedtében. Pálma ajkán ismét
kiszabadult egy hangja annak az áruló nevetésnek, a minek a
zsebkendő csipkéi közé kell elfojtatni.</p>
<p>Opatovszky maga is észrevette, a mint ebbe a társaságba
belépett, hogy megint valami nagy bakot lőtt az öltözködésével: ez
már valódi kőszáli vadkecske, a mit most lőtt, de már nem volt
kedve meghátrálni. Azzal az egy szóval fel volt serkentve a májában
az az ott alvó dæmon. «Az Opatovszky név becsülete!» S neki igen
hamis fogalmai voltak a becsületérzésről.</p>
<p>Egyet csapott a kamáslijára a lovagostorral s a gróf felé
lépett.</p>
<p>– De ugyan, édes Opatovszky; tiltakozék boszúsan a gróf, hiszen
izentem önnek, hogy öltözzék át.</p>
<p>– Hát hiszen átöltöztem, felelt Opatovszky, bemutatva a tarka
bonzsurt.</p>
<p>– De hiszen most nem megyünk vadászni! ünnepélyes jelenetről van
szó. Most akarom önnek átadni a lovagi diplomáját s a
lovagkeresztet. Önnek ez alkalommal dzsidás egyenruhát kellett
volna felvennie. Hiszen erre a harlekin-mondurra csak nem
akaszthatom rá a rendjelét!</p>
<p>Dejszen nem lehetett már ezzel beszélni!</p>
<p>Az Opatovszkyak becsülete! Ohó!</p>
<p>Megállt, poziturában, az egyik lábát előre tolva, korbácsos
kezét csipőjére nyomta s fejét magasra emelve, mondá:</p>
<p>– Egy Opatovszky mindenkor és minden öltözetben Opatovszky
marad!</p>
<p>Walter Scott lovagjai nem tekintettek szét nagyobb
diadalérzettel a torna nézőin, mikor ellenfelüket a porba verve,
sisakrostélyukat föltolták ábrázatjuk elől, mint a minővel
Opatovszky «lovag» nézett szét a meglepett társaságon; az igaz,
hogy ezzel a szavával tökéletesen a porba vetette átellenesét. Ő
excellentiája nem tudott erre mit <span class="pagenum"><a name=
"Page_295" id="Page_295">-295-</a></span> mondani, a saját devise
alatt rohanták meg. Attól tartott, hogy még többet is találnak
mondani. Mit tehetett? Mosolyogni törekedett savanyú képpel s aztán
rövidebbre fogva a szónoklatát, hogy hamar átessék rajta, csak arra
kérte a délczeg ifjut, hogy legalább addig ne fütyüljön azon a
csontsípos lovagkorbácsnyélen, a míg a rendszalagot a nyakába
köti.</p>
<p>A lovag úr engedte azt magával történni, olyan arczkifejezés
mellett, mint a ki arra gondol, hogy az tartsa szerencséjének, a ki
az ilyeneket osztogatja, hogy kaphat egy Opatovszkyt, a ki az
effélét kegyeskedik elfogadni.</p>
<p>Nem is mosolygott aztán többet senkire.</p>
<p>A milyen nyájas, mosolygó, kézszorongató, csókolózó jó fiu volt
idejövetelével, olyan senkit észre nem vevő, fejfennhordozó, minden
lábat és szoknyát letaposó kamasz lett belőle egyszerre.</p>
<p>Az Opatovszkyak becsülete!</p>
<p>Ezt semmivel sem lehet olyan jól fentartani, mintha az ember
mindenkinek rátapos a lábára.</p>
<p>– Jó napot, Illavay úr!</p>
<p>Így köszönté most már Ferencz bácsit, a mint mellette elhaladt,
Pálma grófnővel a karján, a ki nagyon igyekezett neki udvarolni. A
leány – neki.</p>
<p>Pálma rendkívül meg volt elégedve a fordulattal.</p>
<p>Most már csak nem jön ide vissza Illavay, a mához egy hétre
tartandó eljegyzéshez?… Oda fel, a romok közé!… A hol a kövek
beszélnek… régi és új történetekről… s a ki azokat megérti, hogy
mit beszélnek?… Az csak nem fog odajönni újra.</p>
<hr class="tb" />
<p>– Tehát mához egy hétre, grófnő! mondá Ferencz, meghajtva magát
a büszkén tova lejtő szép kisértet előtt.</p>
<p>Nagyon hosszú időtartamot szabott Illavay az emberi
háládatosságnak, a mikor azt képzelte, hogy az még egy hétig is
eláll. Tapasztalhatá, a mint egy hét mulva megjelent még egyszer,
szavait beváltandó, a gargói kastélyban, <span class=
"pagenum"><a name="Page_296" id="Page_296">-296-</a></span> hogy az
az egy hét milyen képtelen nagy idő. Nem tud már arról senki ennél
a háznál semmit, hogy ő neki csak egy futó mosolygással is
tartoznék. Várták is, nem is. Az eljegyzés nála nélkül is
megeshetett volna. Hisz a házassági szerződést csak az esküvő
napján irják alá, s akkor kérdezi meg a pap, hogy kik voltak a
násznagyok?</p>
<p>Mikor Pálmával találkozik, a szép delnőnek az a szava hozzá,
hogy «lám, mégis szép idő lett erre a napra, a hogy ön
megjósolta».</p>
<p>Az ám. Szebb időt megrendelésre sem lehetett volna kapni.
Egészen kedvező ahhoz a bizarr gondolathoz, hogy a családi
ünnepélyt az ősök romfalai között tartsák meg.</p>
<p>Igazán jó ötlet volt Pálmától, odavezetni még egyszer Illavayt
azokra a tündéri ihletű magányos szent helyekre, a hol egykor olyan
boldog órát töltöttek együtt, s aztán e hallgató tanuit az édes
önfeledség álmainak felriasztani dévaj lármával, üres fecsegéssel,
pohárcsörgéssel. Ott aztán, ha apróra nem törik a megkínzottnak a
szíve, hát vasból van.</p>
<p>Kornél báró is sokat tanult egy hét alatt; megtanulta azon
nyafogó beszédmódot, a mivel az elegans körök megkülönböztették
magokat; a mi úgy hangzik, mintha mindig valami panasz rína ki az
emberből.</p>
<p>Azalatt Bécsben is járt s barátságot is kötött egy kitünő úrral,
a kit magával is hozott. Most már ez még kedvesebb barátja, mint
Koczur. Diadémnak hivják. Más embernek elég, ha gyémántot, rubint
vagy zafirt foghatott el nevének, ennek már egy egész diadém
kellett.</p>
<p>Hirhedett celebritas: börzebáró Bécsben. Maga állítja, hogy
Rothschildéknek antagonistája: az ő Bécsben, a mi Párisban Pereire
vagy Soubeiran. Hiszen ismeri mindenki jól! A Diadém-házat ne
ismerné?</p>
<p>Elegans jelenség. Lyonja az operának és czirkusznak. Műértő és
meczenás.</p>
<p>Hanem azért nem büszke, nem aristocrata. Tudja <span class=
"pagenum"><a name="Page_297" id="Page_297">-297-</a></span>
méltányolni az érdemet mindenkinél. Mikor Opatovszky báró bemutatja
őket egymásnak, rögtön felvilágosítja Illavayt az iránt, hogy már
van szerencséje őt nagyon jól ismerhetni. Megdicsérte azt a
patriarchalis modort, a mivel az Opatovszkyak birtokát rendbehozza.
A régi táblabiró-világban csakugyan nem lehetett más modorban
nagyobb birtokokat kezelni, mint a hogy ő tette. Mindent kicsiben
kezdve és takarékoskodva. De most már új æra kezdődik a
gazdaságban. Nagy beruházásokon kell kezdeni. A föld szomjazza a
tőkepénzt, s a tőkepénz vágyik megittasítani a szomjú földet.
Csodatervekről beszélt a börzefejedelem! Opatovszkynak csak úgy
nőtt szemlátomást a taraja, mikor ezeket hallotta. Az apátvári
uradalomnak Diadém tervei szerint százezereket kell
jövedelmezni.</p>
<p>Illavay nem szólt rá sem igent, sem nemet. Nincs itt már kivel
beszélni.</p>
<p>Hajdani gyámoltja példálózásaiból azt is kivehette, hogy Bécsben
több főúri előkelő családdal kötött már ismeretséget, azok mind
igérkeztek lejönni a menyegzőre, a mi a télen fog megtartatni.
Akkor elmegy a menyasszonyával Olaszhonba, s mire visszajön, a
kastélya a régi fényben lesz ismét helyreállítva. Koczur fog
felügyelni mindenre. Diadém kitünő embernek nyilvánítá Koczur
urat.</p>
<p>Illavaynak elég volt ebből ennyi.</p>
<p>Az idő tehát eléggé kedvező volt a szabadban tervezett
ünnepélyhez: az úri társaság mind együtt volt már s készült az
induláshoz: egy része gyalog, más része lóháton. Gyalog rövidebb az
út a várromokon egyenesen fel a hegynek, a csinált úton nagy
kerülőt kell tenni.</p>
<p>Temetvényi Ferdinánd észrevette egyszer Illavayt, mikor az
indulásról volt szó.</p>
<p>– Elhozta ön a lovát? Kérdé tőle.</p>
<p>– El ám. Itt van a zsebemben.</p>
<p>A gróf magasra emelte a fejét. Micsoda tréfa ez? <span class=
"pagenum"><a name="Page_298" id="Page_298">-298-</a></span></p>
<p>– Hogyan, a zsebében?</p>
<p>– A térítvény attól az úrtól, a ki a lovamat requirálta. Most
valahol Olaszországban jár vele.</p>
<p>A gróf ezt nagyon parasztos élcznek találta. Loyalis
alattvalónak nem kell az ilyen tárgyról glossákat csinálni a
kerületi főnök előtt.</p>
<p>– Hát majd rendelek önnek egyet a saját paripáim közül.</p>
<p>– Köszönöm. Én a gyalogjárókhoz csatlakozom. Így hamarább
odaérek. Majd széttekinthetek, hogy minden rendben van-e az
ünnepélyhez?</p>
<p>– Ön nagyon jó.</p>
<p>S hagyták menni; senki sem biztatta tovább, hogy tartson a
cavalcadedal.</p>
<p>Nem is csatlakozott semmi társasághoz: egyedül tört fel a
legközelebbi bozóton keresztül a romokhoz. Jól ismerte annak minden
ösvényét. Elébb ott volt, mint a társaság eleje.</p>
<p>Rendben talált mindent. Ügyes rendező kéz járt előtte. Azok a
nagy kövek el voltak hárítva az útból, azok a bizonyos nagy kövek,
az éles kövek is félre voltak kotorva, a miknek nem szabad a szép
tündér lábait megsérteni. A tizenkét lépést jelölő «terminus»-ok
eltüntek már. A fülkéhez való feljárás meg volt könnyítve egy
hevenyészett deszkahágcsóval, a minek korlátja is volt; nem kellett
a hölgyeknek senki karjába kapaszkodni, hogy le ne szédüljenek.</p>
<p>A huszita templombolt is igen czélszerűen volt felhasználva: az
volt a buffet. Tálak, palaczkok az oltáron.</p>
<p>Hanem aztán a mi valódi meglepetés szándékozott lenni az úri
vendégekre nézve: arra volt büszke az egész lakoma berendezője, az
igazgató úr. Illavaynak megmutatta azt előre, hogy gyönyörködjék
benne. Ez volt a kert. A romok kertje. Annak a völgyében ütötték
fel a sátort az úri vendégsereg számára, zöld fákból és drága
szőnyegekből. Az ó-kút fölé mesterséges szökőkút volt alkalmazva.
Azt a <span class="pagenum"><a name="Page_299" id=
"Page_299">-299-</a></span> nagy parasztvirágot, a levendulabozótot
kivágták tőből, s helyébe regényes csoportot állítottak össze
kaktusokból és agavékből, meg mindenféle keleti növényekből, a
miket az üvegházból hoztak ide. Szegény pacsirták! hová fészkeltek
a jövő tavaszszal?</p>
<p>Illavay nagyon meg volt elégedve mindennel. Annál jobb, mentül
kevesebb tárgyat talál itt, a mi valamire visszaemlékezteti.</p>
<p>Kegyetlen gondolat volt Pálma grófnőtől ezt a helyet választani
ki ehhez az ünnepélyhez. Még ezek közül a csendes romok közül is
kikergetni a visszafájó emlékezetet! Kipróbálni az emberét, hogy
kiállja-e végig itten? Dicsekszik-e fakir-érzéketlenségével, mikor
lassan a szivébe szúrnak minden tövist?</p>
<p>S ilyen tövise volt annak a szép fehér rózsának sok.</p>
<p>Azért választotta ezt a helyet erre az ünnepélyre, hogy
ugyanazon a szép pázsitos folton, a hol egykor azt mondá: «bolond
vagy! a magadét loptad meg!» most nevetgélve, enyelegve álljon meg
új vőlegénye karjába kapaszkodva, s költögessék a viszhangot,
egymás nevét kiáltozva a zengő falaknak.</p>
<p>Csupa gyöngédség, érzelem volt Kornél iránt.</p>
<p>Az úri nászsereg lassankint körüle csoportosult, s mindenki az ő
neveiket kiáltá a viszhangnak.</p>
<p>Illavay ott volt a közelükben, s azt gondolta magában, «ha én
most csak egyszerre megbolondulnék s elkiáltanám magamat: édes
öcsém, Kornél báró, én ezen a helyen egyszer loptam valamit, a mi a
tied volt: tartsd ide a pofádat, hadd adom vissza!» De csak még sem
tette azt, hogy megőrüljön.</p>
<p>Végig tudott nézni szertartást és vendégséget. Felelgetett a
kiváncsiak kérdésére, s koczintott poharat a vőlegényre és
menyasszonyra áldomásozókkal. Pálma grófnő is ivott és igen jó
kedve volt.</p>
<p>Az volt az ünnepély programmja, hogy a szép őszi délutánt a
romok között fogja tölteni a társaság: este aztán <span class=
"pagenum"><a name="Page_300" id="Page_300">-300-</a></span> ki
lesznek világítva a romok; ködfátyolképek fognak megjelenni az
üregekben, elrejtett orgonahang, mélyből jövő kar-dal varázsolja
vissza a régmult időket, végül nagyszerü tűzijáték rekeszti be a
mulatságok sorát, s aztán a vendégek fáklyafénynél térnek vissza a
kastélyba.</p>
<p>– Nem fél ön a kisértetektől? kérdé Kornél menyasszonyától.</p>
<p>– Szeretem őket.</p>
<p>– Pedig ennek a várnak lehetnek olyan regéi, a mikben kisértetek
fordulnak elő.</p>
<p>– Én tudok olyant. Arról a török ifjúról, a ki ezt a mély kutat
ásta, a mibe mi most a törött poharainkat belehajigáljuk.</p>
<p>Kornél kiváncsi volt, mint egy gyermek, a mesékre.</p>
<p>– Ugyan mondja el.</p>
<p>– Vers is van róla. Igen szép ballada.</p>
<p>– S ön tudja azt? Ugyan kérem szavalja el.</p>
<p>Pálma Illavayra nézett. Az ott ült a kút párkányán s pálczája
végével a kavicsokat turkálta.</p>
<p>Vajjon lesz-e bátorsága Pálmának még ehhez is?</p>
<p>Megteszi-e még azt is, hogy profanálja azt, a mi nem volt a
világ számára teremtve? Hogy elszavalja egy jól lakomázott víg
társaság előtt azt a költeményt, a mi nincs leirva, a mit száj
tanított szájnak, hányszor elmondva, lelkével együtt átadva. Minden
strófája egy fájó emlék… Lesz-e elég hidegvére elmondani azt, ezen
a helyen? elég kegyetlensége elvenni azt, a mihez semmi joga
többé?</p>
<p>Volt neki. Egy kicsit kérette magát, egy kicsit mórikázott,
mintha restelkednék; hanem aztán, mikor nagyon sokan megkérték,
hogy mondja el azt a verset, hozzá fogott és elszavalta.</p>
<p>Illavay nem mozdult meg a helyéről, az egész szavalás alatt a
szemei égtek; majd kiszökött belőlük a köny. El tudta titkolni. A
tövis minden hegye beletört a szivébe.</p>
<p>Mikor vége volt a versnek, mindenki tapsolt a szavalónak, de ő
nem. <span class="pagenum"><a name="Page_301" id=
"Page_301">-301-</a></span></p>
<p>– Ki irta ezt a verset? zaklatá érte Kornél.</p>
<p>– Nem tudom, nincs kinyomatva.</p>
<p>– Hát ki tanította önnek?</p>
<p>Ekkor Illavay fölkelt a helyéről s Pálma szemébe nézett. Vajon
megmondja-e még azt is?</p>
<p>Pálma dévaj nevetéssel védte magát.</p>
<p>– Azt nem mondom meg.</p>
<p>– Ha meg nem mondja ön, unszolá Kornél, én is úgy teszek, mint
az a török herczeg: leugratok a lovammal a bástyáról. Becsületemre
mondom.</p>
<p>Elég volt!</p>
<p>Illavay elfordult onnan s odament, a hol Ferdinánd grófot
látta.</p>
<p>– Gróf úr, mondá neki. Én a mai nappal bevégeztem azt, a mi
feladatom volt. Igen köszönöm önnek, hogy megtartá azt, a mire
kértem; nem szólt Pálma grófnőnek semmit arról, a mi azon rossz
éjszakán történt.</p>
<p>(Mert ha elmondta volna azt neki, Pálma nem bánhatna azzal az
emberrel így, a ki őt egy gyehennától szabadította meg.)</p>
<p>– És most már elmehetnék az utamra, a nélkül, hogy több szót
váltsunk egymással. Opatovszky Kornél észrevetette velem, hogy
talált valami előkelő cseh mágnásra, a kit esküvőjénél szeretne
násznagyául megnyerni. Helyesen teszi, s így én rám nem lesz többé
szükség. De még egy szót kell önnek mondanom. Rosszul teszem ugyan,
hogy elmondom; mert csak az lesz belőle, hogy megint csinálok
magamnak egy ellenséget, ön pedig megint nem fogja elhinni azt, a
mit mondok. De már nem tudom magamban leküzdeni azt a rosz
hajlamot, hogy mikor valami nagy veszedelem közeledtét látom,
elkiáltsam magamat: vigyázzatok magatokra! Tehát azt mondom önnek
gróf úr, s emlékezzék rá, hogy ez előtt a gránit pillér előtt
mondom, a min az ön czímere van még töredékben, hogy ez az önök
legujabb barátja, ez a Diadém úr, egymaga külömb legény, mint az
egész Zsiborák <span class="pagenum"><a name="Page_302" id=
"Page_302">-302-</a></span> bandája, Cousint is odaértve, s ha ezt
el nem űzik önök innen, húsz év mulva az egyesült Opatovszky és
Temetvényi uradalmakból ez a kőpillér sem lesz az önöké többé.
Isten világossága legyen önökkel!</p>
<p>Azzal otthagyta a bámuló grófot, s elment valamerre a romok
között, sok kijárását ismerte ő annak. Senkivel sem közölte, hogy
hova megy. Haza ment. Szép gyalog séta esik a hegyeken keresztül
addig a kis völgyig, a honnan a tornáczos ház ide látszik.</p>
<hr class="tb" />
<p>A gróf visszatért a társasághoz. Sugva mondá Pálmának:</p>
<p>– Elment végképen, bucsúzatlanul.</p>
<p>– Jól tette.</p>
<p>– Ezt te űzted el innen.</p>
<p>– Én.</p>
<p>– Gondoltam.</p>
<p>Kornél pedig már egyszer a fejébe vette, hogy ő neki meg kell
tudni annak a nevét, a ki azt a balladát irta.</p>
<p>– Mondja meg grófnő, kitől tanulta azt a verset?</p>
<p>Most már megmondhatta volna a nevét, mert már nem volt itt, nem
nézett rá. Most már nem mondta meg.</p>
<p>Vállat vont daczosan s másfelé akarta terelni a figyelmét az
unszolónak.</p>
<p>– Nézze csak, mit hoznak ott a parasztok.</p>
<p>A volt jobbágyok egy óriási mátkatálat hoztak, vállravett
rudakon, a mi erdei virágokból és gyümölcsökből volt készítve, s
azt letették a mátkapár elé. Szónokul jött velük a vespillo.</p>
<p>A diákos paraszt latin epithalamiumot olvasott fel a társaság
előtt: a mit a régi emberek még megértettek. Tele volt az éktelen
magasztalásokkal a vőlegényre és menyasszonyra.</p>
<p>Mikor elolvasta, átnyujtotta azt Kornélnak. Nem sokat értett az
belőle; de azért megajándékozá az auctort fényesen. <span class=
"pagenum"><a name="Page_303" id="Page_303">-303-</a></span></p>
<p>– Szemtelen hizelkedő! sugá a gróf Pálma fülébe. Annyi
magasztalást felhalmozott vőlegényedre, hogy az egy ideálnak is
sok. Ilyen a paraszt.</p>
<p>– Szeretném azt a verset látni, mondá Pálma Kornélnak.</p>
<p>– Hiszen nem tud a grófnő diákul.</p>
<p>Diákul, az igaz, hogy nem tudott, hanem azt egy futó tekintettel
ki tudta venni a distichonokból, hogy azoknak a kezdő betűiből ez e
név kerül elő: «Franciscus Illavay!» Ilyen a paraszt.</p>
<p>Pálma nem közölte a felfedezést senkivel.</p>
<p>– Adja nekem azt a verset; mondá Kornélnak.</p>
<p>– Ha megmondja ön, ki irta azt a másikat?</p>
<p>– No hát tartsa meg magának.</p>
<p>Most aztán azzal az indítványnyal költé új lendületre a
társaságot a grófnő, hogy nézzék meg a toronyerkélyről azt a szép
kilátást, a naplementekor. Az indítvány nagy tetszéssel lett
fogadva s mindenki ott hagyta az asztalokat; kivonult az ősi
kertből a nagyszerü romok másik szakaszába, a honnan a kaputoronyba
lehetett felmenni. Most már biztos feljárás volt odáig; a nagy
ablakrésekből mind a négy oldalon zászlók lobogtak alá. Mind a négy
ablakból más-más panoráma tünt a szem elé; nagyszerü, elragadó,
festői.</p>
<p>A vendégsereg legnagyobb része a déli ablakokat kereste, a
honnan a bécsi szent István tornyát lehetett meglátni, voltak
távcsövek is, a ki még közelebbről akar benne gyönyörködni. Pálma a
keleti nyiláson merengett a végtelen hegyváltozatok fölött. Egyik
tisztás hegyoldalon gyalogösvény kanyargott. Azon egy férfi haladt
egyenlő gyors léptekkel hegynek föl. Pálma a távolból is ráismert
arra az alakra. Milyen messze eltávozott már! Milyen jól kellett
neki innen elsietni. Estére hazaér gyalog s aztán otthon lesz
egyedül. Sokáig kisérte őt a szemeivel. Egészen elfeledé, hogy a
háta mögött áll a vőlegénye.</p>
<p>– Mondja csak, grófnő, rezzenté őt fel merengéséből <span class=
"pagenum"><a name="Page_304" id="Page_304">-304-</a></span> Kornél,
hol van az a bástya, a honnan az a török herczeg leugratott, a mit
úgy hivnak, hogy mátkaugró?</p>
<p>Pálma odavezette őt az északi ablaknyiláshoz, s megmutatta neki
azt a bástyát. Több ölnyi magas fal, felül kőtörmelékkel fedve,
alatta a mély sánczárok, a mit benőtt már a mindenféle bozót.</p>
<p>– A monda azt tartja, hogy ez volt.</p>
<p>– Ejh, ezt a szökellést én is meg merném tenni.</p>
<p>Pálma nevető szemekkel meredt rá.</p>
<p>– Hogyan? ön is el akar ugrani a mátkájától?</p>
<p>– Bizony leugratok arról a bástyáról, ha ön meg nem mondja azt a
nevet.</p>
<p>Pálma elnevette magát.</p>
<p>Pedig már akkor az ifjunak az arcza ki volt gyuladva s a szemei
keresztbe álltak.</p>
<p>– Én nem szoktam ám tréfálni. A mit kimondtam, azt
megteszem.</p>
<p>– Én is.</p>
<p>– Én azt igértem, hogy leugratok lóháton arról a bástyáról.</p>
<p>– Én meg azt igértem, hogy azt megnézem.</p>
<p>Kornél daczos járással lépett ki az erkélyre s lekiáltott a
vároldali romok közt tanyázó lovászokhoz.</p>
<p>– Hej, Louis! vezesd elő a lovamat.</p>
<p>– Gyönyörű szép telivér. Jegyzé meg Pálma.</p>
<p>– Eszterházy aklábul vettem. Nyolcz ezer forinton.</p>
<p>– Kár érte.</p>
<p>A lovat odavezették a várudvarra.</p>
<p>– Mi lesz ebből? Kérdé Ferdinánd gróf.</p>
<p>– Hát majd én megmutatom, hogy nem csak a török herczegnek volt
bátorsága leugratni lóháton arról a bástyáról, két szép szem
kedvéért; hanem nekem is.</p>
<p>– Azt csak nem fogja ön tenni? szólt a gróf, elállva előtte a
kijárást.</p>
<p>– De megteszem! Akkor aztán Diadém úr fogta el.</p>
<p>– Hagyja őt! sugá Koczur a gróf fülébe. Ereszszék őt.
<span class="pagenum"><a name="Page_305" id=
"Page_305">-305-</a></span> Ismerem én jól a természetét. Ha
ellenkeznek vele, csak azért is megteszi: ha pedig eresztik, hogy
menjen hát, tegye meg: akkor majd fellovagol a bástyára, odaléptet
a párkányig, lenéz a mélységbe, meggondolja a dolgot; akkor én
hirtelenében mondok neki valami rossz élczet, a min elneveti magát,
akkor megfordul, a nyakam közé szed a lovagkorbácsával s azzal
helyre van állítva a normalis állapot. Mindig így megy az, a mióta
mi ketten egymáséi vagyunk.</p>
<p>Opatovszky csakugyan nem hallgatott semmi szóra. A lovásznak
megparancsolta, hogy kurtán csatolja a kengyelszárat s a terhelőt
még egygyel szorítsa meg jobban. Azután odament Pálmához.</p>
<p>– Szép Istennőm! mondá neki szeles bátorsággal. Most meg fogja
ön ismerni, hogy ki vagyok? Ha kitöröm a nyakamat, önt teszem meg
átalános örökösömnek. Itt van az albumom. Vegye gondviselése alá.
Ha meghalok, ezt önnek hagyom.</p>
<p>S azzal az oldalzsebéből egy albumalakú marokin-tokot vett elő s
azt Pálmának nyujtá.</p>
<p>Diadém úr jónak látta azt a commentárt ragasztani hozzá, hogy
őrizze meg jól a grófnő azt az albumot, mert abban igen becses
dolgok vannak.</p>
<p>– Mik vannak benne? kérdé Pálma.</p>
<p>– Hahaha! Az én nótáim, nevetett Kornél.</p>
<p>– Hogyan? önnek is vannak nótái?</p>
<p>– De még milyenek! Szebbek, mint Vörösmartyé, mint Petőfié;
szebbek mint az, a mit ön elszavalt, s a minek a szerzőjét nem
akarja kivallani.</p>
<p>Ez a szó értékessé tette Pálmára nézve azt az albumot,</p>
<p>Miért ne lehetne úgy? Hisz minden költőnek joga van bolondnak is
lenni, hát ha a reciprocitás is áll?</p>
<p>Lehet, hogy a versek rosszak: de mégis csak versek mégis egy
nemesebb vágya a szívnek, mely utat keres a föld sarából fel az
égbe. Ez volt az első illuzió, a mit vőlegénye iránt érzett.
<span class="pagenum"><a name="Page_306" id=
"Page_306">-306-</a></span></p>
<p>Kornél aztán daczosan rontott keresztül a társaságon a hágcsóig,
azon lefutott s felkapott a lovára. A hölgyek fenmaradtak az
erkélyteremben, melynek nagy romnyilásán keresztül az udvart és
bástyát be lehetett látni.</p>
<p>Lehetetlen volt azon nem nevetni, a mi oda alant az udvaron
végbement. Az összetódult vendégsereg apraja nagyja oda csődült a
lovag köré, kérlelték, csillapították, megfogták a lova zabláját, a
kengyelét huzták, vonták, lovát hátrafelé faroltatták; egyszer
aztán kiragadta magát a kezeik közül s elkezdett trappolni az udvar
ellenkező oldala felé: akkor aztán vidáman nevettek utána, volt
nagy hújjahó! Arra megint «hű-hopp»! megfordult, visszavágtatott a
vendégcsoport közé, s lett megint sivalkodás, szétiramodás,
orrabukás, míg újra elfoghatták, s megint rákezdhették a
capacitatiót, a melyből különösen Diadém úr szava hangzott ki
élesen. Ez így ment egy ideig: akár csak egy cirkuszi productió,
mikor a clown lovagolja az «iskolát». Egyszer aztán «hű-hopp»!
olyan iramodást vett az udvarról a lovag, hogy senki sem birta
elfogni, s egyhuzamban felkaptatott a bástyatetőre, a minek az a
neve, hogy «mátkaugró».</p>
<p>Ott azután egy pillanatra visszarántotta a lovát. Odafordult az
erkély felé.</p>
<p>– Azt a nevet, Pálma grófnő?</p>
<p>Várt egy perczig.</p>
<p>– Nincs? Jó!</p>
<p>Azzal a lovagostorral rávágott a lóra: «hű-hopp»! S abban a
perczben a nemes telivér repült a bástyatetőről a mélybe alá.</p>
<p>Ezt nem várta senki.</p>
<p>A kaczaj, a nevetés egyszerre átváltozott az elszörnyedés
zsivajává: a hölgyek ott fenn az erkélyen jobbra-balra ájuldoztak.
Pálma megdermedve támaszkodott a rom falának, alábámulva a
mélységbe, melynek bokrai a lovat és lovast elnyelték, s nem
mozdult semmi odalent, mintha mind a ketten szörnyet haltak volna.
Lenn az udvaron <span class="pagenum"><a name="Page_307" id=
"Page_307">-307-</a></span> mindenki ordított, s egymásba ütötte a
homlokát a szaladás közben. «Létrát! Kötelet»! «Ezer forintot
annak, a ki egy orvost hoz»! sikoltá Diadém úr, a ki ijedtében a
cilinderét is elvesztette, s a helyett az egyik lovászának a
szalmakalapját csapta fel a fejére; a legszerencsétlenebb volt
Koczur, az levetette magát a földre s úgy hempergette alá a testét
a bástya meredekén az udvarra, ordítozva a kedves egyetlen gazdája
után. Temetvényi Ferdinánd gróf pedig kirohant a kapun, szétszórt
hajjal, s a lovászoknak odakiáltott: «hol van Illavay? Keressék fel
Illavayt»!</p>
<p>Ugyan mi kellett neki Illavayval? Tán azért kiáltozott utána,
hogy megszokta őt minden bajban segítségül hívni, mint valami
védszentet? talán az ötlött az eszébe, hogy az tudja legjobban a
lejárást a romok között? Vagy talán messzebb tájat világított be
nála a rémület villáma. Ha Opatovszky a nyakát törte, akkor Illavay
az egyedüli örököse! s akkor «le roi est mort: vive le roi»! Vagy
talán csak kiáltott eszme nélkül, mint ijedt ember szokott?</p>
<p>Pálma tartotta meg legjobban önuralmát. Ő onnan a torony
magasából nézett le az árokba.</p>
<p>– Valami mozog odalenn a bokrok közt! Kiálta le az eszeveszetten
futkozók közé. Emberhangot hallok. Ne kiabáljanak önök odalenn
annyit! hadd figyelek! A ló bizonyosan nyakát törte s a lovag alája
szorult. Mászszon le valaki a falon s segítsen rajta.</p>
<p>Ez a valaki Koczur volt első sorban. Ő koczkáztatta a nyakát a
falon lemászással. S a mint a katasztrófa színhelyére ért, üvöltő
örömordítása jelenté, hogy semmi baj sincs! Kornél úr él és semmi
csontja sem tört.</p>
<p>Úgy volt, a hogy Pálma mondá. A nemes mén kitörte a nyakát, meg
a két első lábát s a lovagját az egyik lábszáránál fogva maga alá
szorítá. A mint onnan kihuzták, talpra állt, semmi baja sem volt. A
bolondnak külön gondviselése van.</p>
<p>Az ároknak a tulsó oldalon menedékes partja van, azon ki
lehetett belőle jutni gymnastikai művészet nélkül. Mire
<span class="pagenum"><a name="Page_308" id=
"Page_308">-308-</a></span> a hős előkerült, akkorra már a násznép
is mind kitódult a várból, a megmenekült üdvözlésére.</p>
<p>Tulajdonképen jól össze kellett volna őt szidni. Vagy jót verni
rajta, a hogy megijedt gyermekekkel szokták, hogy ki ne törje őket
a nyavalya. Azonban hát általános volt az öröm, hogy a salto
mortale után az apátvári uradalmat gazdástól együtt el nem vitte az
ördög.</p>
<p>Csoda módon nem történt neki legkisebb baja sem, még csak a
képét sem karczolták össze a tövisek, a mik közé lebukott: a
szegény ló rést tört azok között a maga testével.</p>
<p>Úgy hozták őt a vállaikra emelve, mint egy hérost egész Pálma
grófnőig. Ott letették.</p>
<p>– No úgy-e, hogy megtettem a mit kimondtam? Az arcza büszke
volt; de nagyon halavány.</p>
<p>– Ön nagyon megijesztett; szólt szemrehányólag a hölgy.</p>
<p>– Már most ismer ön! Pedig ha ott vesztem volna: ön örökölt
volna utánam. Nem nézte meg, mi van abban az albumban, a mit önnek
adtam?</p>
<p>– Hogy néztem volna?</p>
<p>– Nyissa fel kérem.</p>
<p>Pálma kihuzta a tolaszt a tokjából, s a mint annak a tábláját
felnyitá, meglepetve kapta hátra a fejét. A kezdő lap egy ezres
bankjegy volt.</p>
<p>– Mi az? Egy ezeres?</p>
<p>– Lapozza tovább.</p>
<p>Pálma nem tette.</p>
<p>– Ön azt mondta, hogy a nótái vannak benne.</p>
<p>– Igen, az én nótáim, a mik többet érnek Petőfi nótáinál. Ezeres
banknóták. Ezer ilyen lap. A mit a grófnő kezében tart, az egy
millió forint. Egy szűz millió, a mi még senkinek a kezén keresztül
nem ment.</p>
<p>Pálma kedvetlenül adta vissza neki az egészet.</p>
<p>– Önnek rossz tréfái vannak!</p>
<p>– Csinálja valaki utánam! <span class="pagenum"><a name=
"Page_309" id="Page_309">-309-</a></span></p>
<p>Pálma elfordult tőle s ismét a völgy felé nézett. Azon a
kanyargó ösvényen még most is látható volt a távozó alakja. Olyan
kicsinynek látszik már most Az nem csinálja ezt utánad. Az a lelkét
bizta rá a hölgyre: ez meg a millióját. Kiki azzát, a mije van.</p>
<p>A nap lement a hegyek közé; hűs kezdett lenni.</p>
<p>– Én fázom, mondá Pálma. Kilelt a hideg. Térjünk haza.</p>
<p>S valóban egészen elkékültek az ajkai, tagjai dideregtek. Haza
kellett menni a kastélyba.</p>
<p>Kárbaveszett a szép kivilágítás, a tűzijáték, a ködfátyolképek s
a földalatti chorus. Pálmát kilelte a hideg. Úgy kellett hordágyon
haza vinni.</p>
<p>Kornélt sem engedték mai nap többet lóra ülni; Koczur vette a
nyakába s úgy vitte a la nubien hazáig.</p>
<p>Hanem azért a bengali tűzeket csak elgyujtották a romvár
bástyaormán s a rengeteg nagy kőkisértet a méla éjszakában zöld,
piros és kék ragyogványban tündökölt nagy messzeségre.</p>
<p>Egy magányos vándor botjára támaszkodva nézett vissza a fényes
romokra távol hegyoldalból, s magában dörmögé:</p>
<p>– Húsz év mulva egy kő sem lesz belőle a tiétek!</p>
<h3>ATALANTA.</h3>
<p>Temetvényi Ferdinand azt hitte már, hogy befejezte a nagy
sysiphusi munkát. Minden kövét felhengergette már a tetőre az
egykori nagyságnak. Előtte állt, kiemelkedve a mult romhalmazából,
a hajdani fényes őscsarnok, a királyokéval vetélkedő uradalom! Hogy
a hengerített kő hány szivet zúzott össze? az nem jön kérdésbe.</p>
<p>Hanem e közben egy kicsiny kis, figyelemre sem méltó kövecskét
talált a lábával megrugni, a miről azt hitte, hogy az nem érez.
<span class="pagenum"><a name="Page_310" id=
"Page_310">-310-</a></span></p>
<p>Ez a felrugott kő volt Koczur.</p>
<p>Mikor már Kornél a lovagi czímmel egész emberré lett téve s e
fölött mindenki sietett neki gratulálni, egy ilyen szót talált
előtte elejteni a gróf:</p>
<p>– Aztán majd ennek a jó Koczurnak is találjunk ki valami
nyugodalmas állomáskát, a hol tőlünk távol eddigi fáradalmaitól
kipihenhesse magát.</p>
<p>Természetesen: a gróf nem osztotta Kornélnak azt a hajlamát,
hogy ha egyszer visszakapja az uraságát, hétféle udvari bolondot
fog tartani a háznál. Ő kettőt is sokalt egy háznál, Koczur cynicus
bolond volt; nem úri társaságba való. Ennek ki kell tenni a
szűrét.</p>
<p>Ez pedig veszedelmes kisérlet volt.</p>
<p>Az egyik félbolond nem engedi olyan könnyen elválasztatni
magától a másik felét. Az olyan ránézve, mint a dæmoniacusnak a
megszálló lélek: makacsul ragaszkodik hozzá; nem engedi magából
kiexorcisalni könnyen. A siami ikreket könnyebb lett volna
rábeszélni, hogy választassák el magukat egymástól. Ők
gyermekkoruktól fogva össze voltak szokva. Ez az egy ember volt, a
ki az ő bolondságainak megfelelt, a ki fölött uralkodott:
testestül, lelkestül az övé. Nem szeretett senkit, csak azt a
pajtást, a bohó czimborát. Félt az egész világtól, csak ebben az
egyben bízott. Ennél tartotta az eszét.</p>
<p>Mihelyt egyedül maradhatott Koczurral, semmi sietősebb dolga nem
volt, mint tudatni vele az ipamuram jó szándékát.</p>
<p>Koczúr csak nevetett és a fogait csikorgatta hozzá. E
fogcsikorgatással párosult nevetésben ilyenformák voltak mondva: –
Ohó, nagy uraim! hát ti ki akartok engem dobni az ajtón? A míg
nyomorogni kellett, nem bántátok, hadd legyek oda nőve az úrfihoz;
a míg csak ütlegeket kellett kapni tőle, jó voltam én, a míg a
hátamra kellett venni, jó voltam lónak én: most aztán urakká
lettünk, pusztulj bolond, félre csacsi: nincs rád semmi szükség
többé! Hohó! kegyelmes uraim! Nem úgy verik a <span class=
"pagenum"><a name="Page_311" id="Page_311">-311-</a></span>
czigányt! Én nem vagyok Illavay Ferencz tanítványa! El kell verni a
bolondot? – No hát lássuk, hogy melyikünk a nagyobb bolond?
melyikünk kergeti el a másikat?</p>
<p>A legelső következés az volt, hogy Kornél felment Koczúrral
Bécsbe, s ott (Illavay tanácsának daczára) beváltotta az úrbéri
kötelezvényeit. Kapott értük – prédamódon elárusítva – egy kerek
milliót.</p>
<p>Koczúr volt az, a ki e pénzművelethez kikereste a számára Diadém
bankárt.</p>
<p>Hogyan választhatta ezt ki Koczúr? a ki soha börzekörökben nem
forgott; a simplex mendikáns diák? Oh sok természetes furfang lakik
az ilyen borzas fejben, a miben eltörik a fésü foga. Nem ment ő a
börzére bankárt keresni; hanem elment a balletbe, s aztán arra
vigyázott, hogy melyik bankár páholyának a lakosára kacsingatnak
fel a ballerina assoluták? az a neki való ember. Nem is csalta meg
a logikája. Arra, a mit keresett, különb embert nem is találhatott
Diadém urnál.</p>
<p>Diadém úr is egyszerre keresztül ismerte az első üzleti
tárgyalásnál a maga emberét.</p>
<p>Igaza volt Illavaynak.</p>
<p>Diadém lenyomta a tehetségeivel Zsiborák egész bandájának az
értékét. Ezek a nyomorult rablók elviszik, a mit a helyéből
kimozdíthatnak: talán meg is ölik az embert, ha dühbe jönnek; – de
«ez» kihúzza a földet, a hegyet a kiszemelt áldozatnak a lába alól,
s megöli a lelkét is, hidegvérrel, kiszámítva, nevetve.</p>
<p>Az első találkozás után el volt készülve Diadém úr az egész
tervvel. Ő egészen szükséges embernek találta Koczúrt Kornél
mellett. Egész tüntetéssel beczézte őt a társaság előtt, a nélkül,
hogy összebeszéltek volna, értették egymást tökéletesen.</p>
<p>Az eljegyzés után rögtön felmentek a császári székvárosba
együtt.</p>
<p>A menyegző jövő farsang utoljára lett kitűzve, a meddig az
apátvári kastélyt ismét meg lehet népesíteni az egykori
<span class="pagenum"><a name="Page_312" id=
"Page_312">-312-</a></span> pompával, a min a gondnok tuladott «a
ház becsületéért».</p>
<p>Még ma is emlegetik Bécs városában azt a fiatal magyar
földesurat, a ki egy-egy butorkereskedésbe, egy
diszműárus-raktárba, egy porczellántárlatba ezzel a szóval lépett
be: «hogy ez a bolt, így a hogy áll»? Nem mondta, hogy mi kell neki
belőle? Az egész! Nem kérdezte, mire tartják? Majd ott lesz a
számlán.</p>
<p>Melegítette az oldalát az az egy millió. Nagy szó is az.
Készpénzben ezerszer ezer forint. Egy olyan embernél, a ki ahhoz
volt szoktatva, hogy minden hónapra kijárjon a havi pénze s azt
forintonkint zsarolja ki takarékos markok közül. Hányszor elnyerték
a hátáról a kabátot hatosos hazárdjátékban! S most egyszerre egy
millió jutott a kezébe. Azt sem tudja, mit vegyen meg rajta? Még
hozzá Diadém úr fényes tervei, a mik birtoka jövedelmét
megtízszerezik!</p>
<p>S aztán ott van előtte a nagy császárváros: mind azokkal az
érzékmámorító élvezetekkel, a mik addig, mint egy pecsétes könyv
voltak előtte lezárva. Vége a tilalomnak! Minden szabad, és minden
megvehető már!</p>
<p>Az idő is hozzá való.</p>
<p>A császárváros egész élete nagyot változott a forradalom
óta.</p>
<p>A 48 előtti Bécset senki se keresse már.</p>
<p>A hirhedt «Gemüthlichkeit» – a bécsi «kedélyesség» megégett a
rémnapok vésztüzében s a hamujából egész más valami támadt fel.</p>
<p>Hajdanában is kultiválták a Magyarországról felkerült földesurak
a bécsi népmulatságokat, eljártak a fiakkerbálba s a mosónék
tánczvigalmába s nem sajnáltak egy piros kendővel bekötött fejű
kaczkiás menyecskével egy dreischrittest eljárni; nevettek nagyokat
a vak hárfás csintalan versein s beledaloltak a «dulliä»-ba; a
forradalom után a népmulatság is mind megváltozott, a leeresztett
czopfot felváltotta a chignon, a «jódler»-eket a
chansonett-dalárnők, <span class="pagenum"><a name="Page_313" id=
"Page_313">-313-</a></span> s a dreischrittet a cancan. – Ez volt
az általános örökös.</p>
<p>A népmulatságokból elmult az ősnémet magvas, dúrva de őszintén
tréfás kedély s inficiálta azt a rosszul travestált érzékinger, az
eredetinek a genieje nélkül.</p>
<p>Hanem hát azért divat maradt az elegans világ urainak
«polgárjogot» szerezni az olyan mulatságok népeinél, a minőket az
ujabbkori Sperl, Dianaterem, Walhalla nyujtanak.</p>
<p>Itt aztán minden szabad és minden megvehető.</p>
<p>Kornél tapasztalhatta azt.</p>
<p>S ha csak az lett volna vele a czél, hogy rövid idő alatt
testben, lélekben és vagyonban tönkre legyen téve: egy ilyen
collegiumi asceta-életben tartott kedély, egyszerre beleszilajulva
a phanthasia megelevenült mámor-világába, igen hamar eljutott volna
a végére.</p>
<p>De nem erre volt ő kiszemelve.</p>
<p>Hiszen annál semmi sem együgyübb mesterség, mint egy hóbortos
ifjut tele zsebbel beleereszteni a gyönyörök katakombáiba s a másik
kijáratnál kihozni, mint halottat.</p>
<p>Hanem ezzel csak egy harmadiknak tennének hasznot.</p>
<p>Nem azt akarták, hogy valaha még Illavayra szálljon Kornél
birtoka – és olyan állapotban, hogy az ismét rendbehozható legyen.
Szebb terv volt annál készen.</p>
<p>A gyönyör spelunkái csak iskola voltak számára. A magasabb
akadémia következett.</p>
<p>Kezdett apródonkint bolondos kalandjairól s őrült pazarlásáról
hirhedett lenni a székvárosban.</p>
<p>Ez kellett neki.</p>
<p>Hogy széltére beszéljen a világ arról a magyar mágnásról, a ki a
vendéglőben az első és második emeletet kibérli egyszerre
szállásul, azért, hogy az orgiáinak a zaja fölött meg ne
botránkozzanak a szálloda többi vendégei, a ki százasokat oszt
borravalónak s a ki a hozzáküldött rendőrrel, midőn az őt jobb
magaviseletre inteni hozzá jön: alkudni kezd, hogy mennyiért engedi
magát felpofoztatni? <span class="pagenum"><a name="Page_314" id=
"Page_314">-314-</a></span> S a rossz világ hozzá teszi, hogy a
rendőr elvállalja azt ezer forintért. S aztán annyiszor, a
mennyiszer eljön, fölvenni a pofont és az ezer forintot. Lehet,
hogy nem igaz, de beszélik. Végre Koczúr fölvilágosítja a bőkezű
vigadót, hogy sokkal jutányosabb lesz, ha vesz magának egy nagy
házat, a miben egyedül lakik s a hová a rendőrségnek nincs semmi
köze beütni az orrát. Megvetet aztán vele egy nagy kétemeletes
palotát a Tábor-utczában háromszázezer forintért; de csak
százezeret fizetnek, a többit törlesztésre hagyják. Abból aztán
minden lakót kiszállásolnak: ott marad nekik, meg az ő
czimboráiknak az egész palota.</p>
<p>De hát minek az ilyen dolgokért megitélni a fiatal embert?
Egyszer ki kell neki tombolni magát. Azt tartják az okos emberek.
Mások is végigjárták azt az iskolát csikóéveikben. Annál szolidabb
lesz majd férfikorában. Aztán egy okos asszony minden hibát
helyrehoz. Nem képzelni, milyen hatalma van egy okos asszonynak egy
férjre, a ki bolond. Azért nagyon okosan teszi a bolond, ha addig,
a míg az okos asszonyt hazahozza, iparkodik minden kellemetes
oldalát élvezni a bolondságának. Ez az életphilosophia.</p>
<p>Ez időben egy új phœnomenon hozta izgalomba a császári
várost.</p>
<p>A nagy catastropha legjobban szétzilálta a művészvilágot. A
költők azt hitték, hogy most már örökre el kell hallgatni s a
szinigazgatók nem tudták, hogy mit játszassanak, a miért vagy a
rendőrség, vagy a közönség meg ne haragudjék. A Próféta-epocha még
nem nyilt meg. A mi a cancan uralmával versenyzett, az volt egyedül
a circus.</p>
<p>Ennek is állandó lakója volt Kornél: páholyt tartott s ismert
minden lovat, clownt és lovarművésznőt benne; otthon volt abban
egész az istállóig s birt az öltözőszobákba juthatás bűvészetével:
ide mind kedves barátja, Diadém úr vezette be. Annyira szerette a
műlovarokat, hogy kedve lett volna magának is föllépni egyszer.
Talán <span class="pagenum"><a name="Page_315" id=
"Page_315">-315-</a></span> a parforce steeple chasseben. Szerelmes
is volt minden művésznőbe, egy nap az egyikbe, másnap a másikba. S
voltak vivmányai, a mikkel aztán mindenkinek eldicsekedett. Hanem
azért nem volt hűtelen a menyasszonyához. Oh nem. A legboldogítóbb
pásztoróra élvezetei közepett is elmondta akár a Fiakker-Millynek,
akár a Warzen-Káthlnak, hogy van neki egy csodaszép menyasszonya s
ennek milyen nagy szemei, milyen sűrű szemöldei, milyen hosszú
haja, milyen fehér bőre van! «A mellett ti mind kis kutyák
vagytok!» – Elég ám ennyi a hűségre.</p>
<p>Egyszer aztán jött a nagy tünemény, a mi arra volt hivatva, hogy
még a szép menyasszonyt is túlragyogja.</p>
<p>Már hetekkel elébb hirdették hirlapok és falragaszok, hogy «Ő»
jön. A világ nyolczadik csodája: egy más csillagzat lakója:
Atalanta! – Donna Atalanta, leánya don Manuel de Pelargoniosnak: a
valódi spanyol grandnak, a kinek az ősei a saracenokkal
harczoltak.</p>
<p>De hát nem elég az hozzá, hogy don Pelargoniosnak az ősei hány
saracént vertek agyon? hanem min dolgozik a leánya? Lovon
dolgozik-e vagy kötélen? vizben-e vagy a levegőben? – Egyikben sem.
Ő a porond hősnője. Egy női viador, a ki elé nem állhat férfi, hogy
a földhöz ne vágja.</p>
<p>Első hallásra ez nagyon izetlen biztatás. A nő hatalma a báj,
nem az erő. Nő, a kinek az izmai oly kifejlettek, mint egy férfié,
megjárja természeti különösségnek, de hidegen hágy, mint a
hottentotta Venus. Nem is lehet abban semmi poézis, semmi
æsthetikai élv, hogy egy női alak, neki gyűrkőzött jelmezben egy
férfialakkal küzdeni kezdjen, minden fordulatnál megsértve a
plastica és a decentia szabályait.</p>
<p>Hanem hát az volt a hire, hogy az egy csodaszépség a mellett;
Páris, London el volt ragadtatva általa: a kirakatok tele voltak az
arczképeivel s nagy reklám járt előtte.</p>
<p>Az sem tréfa dolog, hogy a don, a ki maga a leányának
<span class="pagenum"><a name="Page_316" id=
"Page_316">-316-</a></span> az impresariója, előre egész kis
emeletes házat kibérelt a művésznő számára az Elendbasteion, a
melyben egyedül maga akart lakni. Ez nagyon titokszerű kezdet volt.
Azt mondták, hogy minden városban, a hol vendégszerepekre
szerződik, ilyen lakást szokott kibérelni s a fáma nyelve sokfelé
tévedezett a magyarázataival. Egyik szerint a zárt magányos lak
titkai maguk az eleusi mysteriumok; a másik szerint pedig a
művésznő valódi zárdai életet él; s a hidalgó, a ki ó-castiliai
becsületére büszke, zár alatt tartja a leányát a csábítók
ellenében.</p>
<p>Végre eljött a nagy nap, a melyre első föllépése volt
hirdetve.</p>
<p>Ezen a napon a circus habituéit kizárták a próbáról. S este az
öltöző-szobák egyikének bejárata előtt minden berontó gavallér egy
magas termetű, bronz arczszinű úrnak a pitykés dolmányába ütötte az
orrát, a ki ezzel a szóval förmedt rá: que buscas? (Mit keressz
itt?) s ha a nevét mondta neki, azt kiáltá vissza: qualesquiera
sei! (Akárki fia vagy!) S eltolta az ajtótól, hosszú karjában olyan
erő volt, mintha egy gőzgép rudja lökné meg az embert. S el nem
mozdult arról a helyről mindaddig, a míg a sor rá nem következett.
Az pedig legutoljára volt hagyva, mint piéce de resistance.
Türelmetlenül várta az egész közönség.</p>
<p>Végre le volt játszva az egész programm. A szolgák jöttek a
gereblyékkel helyreigazgatni a lovaktól felkapált porondot. A
zenekar elhallgatott: a közönség zaja várakozásteljes mormogásra
csillapult le. Minden lorgnon kézben volt s a kijáratot leste.</p>
<p>Az első dobütésére a zenekarnak aztán előlépdelt legelőször is a
«szép Achilles», a társaság legügyesebb acrobatája, a közönség
kedvencze, gladiatori jelmezben; ez lesz az ellenfél. Az meghajtá
magát a közönség előtt, a tenyereit megdörzsölte homokkal, s aztán
a leggracieusebb positurába vágta magát s kiszámított
hátralépésekkel egész a korlátig vonult vissza. <span class=
"pagenum"><a name="Page_317" id="Page_317">-317-</a></span></p>
<p>A zene megint szünetelt.</p>
<p>Most jön ő.</p>
<p>A hidalgó vezeti.</p>
<p>Ez nem olyan spanyol, mint a milyennek Kornél ismeri a
spanyolokat; («Ernani» és «Sevillai borbély» után); nem hordja a
keresztjelvényező bajuszt és hegyes szakállt, ellenben simára van
borotválva s a mai világbeli spanyolok pitykés dolmányát viseli.
Inkább hasonlít egy toreadorhoz, mint egy grandhoz. Csak büszke
magatartása bizonyítja, hogy Iberia szülötte és kék vér.</p>
<p>A hősnő atyja karján lépdel előre. Termetét sarkig takarja a
fekete selyem-mantilla s fejét arczával együtt, a
csipke-reboso.</p>
<p>A mint az arena közepére érnek, a hidalgó lekapja a leány
fejéről a rebosot s válláról a mantillát s ott áll a lámpák
fényében Atalanta.</p>
<p>Az egész közönségen, mint egy borzongás fut végig a bámulat «áh»
sóhajtása. Az alak csodaszép.</p>
<p>Semmi eléktelenítő izomzat, semmi tultengő intömeg nem rontja
meg a szoborszépségű tökélyt, mely egy classicus márványideál,
megelevenülve. S az arcz maga valóban az, a mi névtársáé lehetett,
a férfilegyőző Atalantáé; fehér és piros s nem a festéktől,
vonásaiban inkább a görög, mint a spanyol typusra emlékeztető, a
mihez erősen keleti kifejezést kölcsönöz villogó nagy fekete szemei
fölött az a két fekete félhold, a sűrű szemöldök; rózsaszin
orrlyukai lüktetnek a belső hévtől s felvetett ajkai közül kivillog
a fehér fogsor; mosolyában gödröcskék támadnak az arczán. Szétnéz,
mintha keresné az ellenfelét, s mikor meglátja azt, egy rózsa van
dugva a feltüzött hajába, azt kihúzza onnan s a fogai közé szorítja
s aztán egyszerre széttárja mind a két karját, keblét előre
feszítve, mintha mondaná: «itt van! Tied ez! Ha el tudod
venni!»</p>
<p>A felharsanó zeneszóra és erre a kihivó attitudere a szép
Achilles előrohan a korlát mellől s megkezdődik a küzdelem s a
párharczban a legmesteribb csoportozatok <span class=
"pagenum"><a name="Page_318" id="Page_318">-318-</a></span>
fejlődnek ki a nézők előtt, miknek minden változata egy
művészremek. Látszik, hogy ez nem birokharcz, hanem összetanult
plastica. Mind a két eszményien szép alak idomzata összhangzásba
jön a mesteri fordulatoknál. A görög szobrászok vésője nem
teremtett ennél szebb remeket, mint ez a két alak együtt. S a
nőalak még a küzdelemben is nő marad, s midőn szép testét nem
takarja más, mint a vékony selyemtricot, egy mozdulatával sem lesz
disztelen soha; mintha csak a török nő feredzséje burkolná be
tetőtől-talpig. Egy mesteri fordulatnál aztán, midőn mindenki azt
hiszi, hogy mindkét alaknak a földre kell esni, sikerül neki a
karját kirántani ellenfele kezéből s a másik kezével ezt előre
rántani, mi által a szép Achilles térde a poronddal érintkezésbe
jön s ezzel a küzdelem sorsa el van döntve; – a kinek a térde vagy
a háta a fövenyt megüti, az a vesztes.</p>
<p>A szép Achill megadja magát, halálnak adva fejét, (Atalanta,
mint tudjuk, a legyőzött ifjakat le szokta nyakazni.) A győztes
amazon pedig ragyogó arczczal tekint végig a közönségen: a rózsa
még most is ott van a fogai között. Két keze keresztbetéve a
vállain.</p>
<p>A hidalgó oda siet hozzá s zsebkendőjét nyújtja neki. Atalanta
letörli vele arczáról az izzadságot; most láthatják, hogy nincs
kifestve.</p>
<p>A közönség tapsol és lármáz. Különösen nagy zaj van a
proscenium-páholyokban.</p>
<p>A hidalgó fel akarja adni a mantillát az amazonra. Ez azonban
visszatartja azt. Valamit észrevett: nagyon éles érzékei vannak. A
közönség egy része nem tapsol, a helyett a kezeivel hadonáz s ezt a
nevet kiabálja: «Currer!»</p>
<p>Egy páholyból egy fehér körszakállú öreg úr deklamál és hevesen
gestikulál hozzá.</p>
<p>– Mi bajuk van? látszik a leány kérdeni.</p>
<p>Az igazgató ott értekezik a páholy előtt azzal a tekintélyes
urral, a ki irányadó személyiség lehet a circusban s aztán szörnyű
perplexus képpel korcsolyázik oda a spanyolokhoz, <span class=
"pagenum"><a name="Page_319" id="Page_319">-319-</a></span>
mutogatva két kézzel s magyarázva szemmel és szájjal, hogy mi
veszedelem van.</p>
<p>«A közönség azt hiszi, hogy ez csak betanult productio volt.
Hozzák elő a Currert, tessék a kisasszonynak azt földhöz ütni, ha
tudja.»</p>
<p>Az amazon int a kezével, hogy hozzák hát ide! Ki az a
Currer?</p>
<p>Az apa, don Manuel di Pelargonios visszavonul a mantillával és a
rebozóval: donna Atalanta pedig ott marad a középen, várva, hogy ki
hát az a Currer?</p>
<p>Az pedig senki se más, mint az amerikai Hercules. – Nemsokára
megjelenik a porondon: viadori jelmezében. Egy berzerkeri alak,
kinek az izmai mint az egymáson fekvő kigyók, úgy játszanak össze,
széles vállain hatalmas állkapcsú fej daczol. Czombjai megannyi
oszlopok. E lábak, e karok, e vállak, e bölényi fő ahhoz vannak
szokva, hogy emberpyramidokat hordjanak körül. Az a pofa is hozzá!
Ezek az apró szemek! No hiszen ezeket nem lehet elkápráztatni egy
szájba dugott rózsával. Köztudomású adat, hogy a herculesi alakok
nem fogékonyak a női bájak iránt. Currer urat ugyan nem fogja
Atalanta kisasszony a szemei villámfényével elkábítani, mint a szép
Achillest.</p>
<p>A Hercules (a nép üdvriadalától fogadva) odaplántálja magát a
porond közepébe s cserágalakú karjait szétnyujtva, várja
ellenfelét, hogy mint akar hát belékötni.</p>
<p>A zene ujra megharsan, a közönség figyelme feszül. Atalanta most
ovatosan, mint a bengáli tigris, lopózva sikamlik ellenfele
közelébe s mint a bengáli tigris, egy szökéssel veti rá magát. A
két samsoni kar feléje kap, hogy magához ölelje, de már az akkor
kisiklott alóla s csak egy megtántorodó lépése a Herculesnek
tanusítja, hogy megtámadójától egy ellenőrzetlen oldallökést
kapott; mire ő is féloldalt torpan felé. Most a nőalak új rohamot
próbál, de most már a Hercules jobban vigyáz s a közelébe érőnek
elkapja a karját félkézzel, a másik kezét hirtelen a dereka alá
veti s egy pillanat alatt keresztül hajítja a fején. De
<span class="pagenum"><a name="Page_320" id=
"Page_320">-320-</a></span> Atalanta azzal a légbukfenczczel nincs
legyőzve. Talpra esik s abban a pillanatban mindkét kézzel olyat
taszít a Hercules vállán, hogy az előre bukik s féltenyerével a
földre tapos.</p>
<p>A közönség egy része tapsol, más része tombol: «nincs legyőzve!
csak a tenyere érte a földet!»</p>
<p>Atalanta int a kezével, hogy jól van, folytatni fogja.</p>
<p>A rózsa még most is a szájában van.</p>
<p>A Hercules most már komolyan fel van ingerülve. Az ő hazája
Pensilvánia, a leányé pedig – talán Columbia. Versenytársak ők.</p>
<p>A férfi ismét a védő, a nő a támadó. Currer ezuttal mind a két
karját elkapta Atalantának s azzal az óriás erővel, mint egy
macskát kapva fel a légbe, egyet csóvált rajta s úgy vágta le a
földre. A néző sereg borzadt. A leány minden csontjának össze
kellett törni. De az most is csak talpra esett, mint a tigris s a
térde nem érte a földet, sőt, mint a kaucsuk lapda, visszaugrott
egész ruganyossággal hátrafelé.</p>
<p>Most aztán szikráztak a szemei, az arcza csupa tűz volt. A
légbehajítástól hosszú szénfekete haja szétbomlott s egész a
térdhajlásáig omlott le. Vadállati szenvedély lángolt tekintetében.
Kikapta szájából a rózsát, széttépte azt és elszórta maga körül két
kézzel. S azzal, mint a vijjongó sas, tépésre görbített körmökkel
rohant ellenfelére ismét s ezúttal egy gondolat gyorsaságával
megelőzve annak a mozdulatát, jobb lábával gáncsot vetett neki, s
két kezével megragadva annak a karjait, a térdén keresztül dönté
azt, úgy, hogy a nagy herculesi alak egyszerre ott hevert a porban.
Ezt «Rappo-fogásnak» nevezik az athletikában s csak úgy lehető az,
hogy a támadó a jobb lábával dupla lépést tesz, kívül és belül.
Nincs koloszsz, a kit az meg ne döntsön.</p>
<p>Most aztán átalános tapsvihar zendült fel a circusban. A siker
tökéletes volt. Bokréták özöne hullott a hősnő lábaihoz. Ő egyet
sem vett föl. Éles szemei észrevettek <span class=
"pagenum"><a name="Page_321" id="Page_321">-321-</a></span> egy
alakot, a ki a földszinti karszékek egyikére felugorva, onnan
kiabál torkaszakadtából. Ő maga ment oda hozzá, s látszott a
mozdulataiból, hogy meg akarja tudni, mi baj van még? A bécsi
közönség kiváncsi. Az az egy ember, a ki parapléjával hadonázva,
separatum votumot adott, imponált neki. Elcsendesültek, hogy
meghallják, mit akar a polgártárs?</p>
<p>– Ez mind semmi! Kiáltott hernalsi kiejtéssel a szónok. Ez mind
betanult komédia! Jól ismerjük ezt! Én az egy forint harmincz
krajczáromért magamat bolonddá tenni nem hagyom. A Hercules úr
douceurt kapott a mamseltől azért, hogy le hagyja magát teríteni.
Ilyen nincs. Tessék megbirkózni Krautsuppen Tónival; aztán akkor
tessék visszamenni a spanyolviaszkországba azzal a szóval, hogy a
császárvárosban nem akadt ember, a ki egy leányt le tud kapni a tíz
körméről.</p>
<p>Irtóztató hujjahó követte ez indítványt.</p>
<p>«Hohó! a Krautsuppen Tóni.»</p>
<p>A nőalak vállat vont, azután megkereste a fejéből kihullott
fésüjét, hosszú zászlóhajzatát összecsavarta, feltüzte a búbjára, s
aztán a porond közepére haladva, megállt és szétnézett, hogy no hát
ki az, a ki még meg akar vele mérkőzni.</p>
<p>Most lett aztán még csak az igazi nagy heczcz. A közönség egy
része szaladt a Krautsuppen Tóniért. Az egy széles körökben ismert
fiakkermester volt, első nyertes a koczogó versenyen, a legizmosabb
férfi a Spittelbergen; a «kőoroszlány» és a «bodzafabokor»
zsarnoka, a ki egymaga képes volt egy egész kocsmát kitisztítani,
ha kedve szottyant. Meg is tette akárhányszor, hogy holmi dicsekedő
nyegle olasz acrobatákat, a kik Herkulesnek merték magukat nevezni,
fogadásból úgy földhöz teremtett, hogy azok még az unokáiknak is
meghagyták, hogy soha Bécs városát útba ne ejtsék.</p>
<p>Most is itt volt a Krautsuppen Tóni szolgálatban s nem nagy
biztatás kellett neki, hogy megmutassa a közönség <span class=
"pagenum"><a name="Page_322" id="Page_322">-322-</a></span> előtt a
virtusait. Miután megmagyarázták neki, hogy a város becsülete forog
kérdésben, hogy diadal esetére öt ezüst forint üti a markát s főleg
miután azt megértette, hogy ellenfele csak egy megvetésre méltó
«Gschwuf», elszánta magát a hősi feladatra.</p>
<p>Neki nem kellett tricotba öltöznie, csak épen a jankliját
vetette le, s feltürte az ingszárait karjain, a mik
félelemgerjesztő izomerőt árultak el, s aztán a korláton keresztül
beugrott a porondra.</p>
<p>A karzatok üdvriadala biztatta a vállalkozót. Ilyen harcznál
mindig a nép viadoráé a karzat rokonszenve.</p>
<p>A páholyok pedig már kizárólag mind Atalantának voltak
megnyerve.</p>
<p>Az istennői alak ott állt, karjait összefonva, a középen, s
megvető mosolygással tekintett le a feléje közeledő koloszszra. Ez
már csak játék volt rá nézve. Meg sem erőtette magát érte. Olyan
gyors volt, mint a gazella. Ellenfele csak a levegőt fogta meg
helyette, s a hány rohamot kisérlett meg ellene, annyiszor feküdte
meg a homokot. Alig lehetett észrevenni a villámgyors mozdulatot, a
mivel az amazon karja és lába taszított és gáncsot vetett; még csak
az arcza sem hagyta félbe a mosolyt. Egyszer aztán a Krautsuppen
Tóni dühbe jött: «no ha te rúgsz, hát én is rúgok!» s azzal ő is
hasznát akarta venni az egyik lábának; de azzal lelte meg a
végveszedelmét, mert Atalanta, mint a gondolat, oly sebesen
megkapta a kirúgó lábát bokában, s azzal odadobta őt mindenestül a
fövényre, csak úgy döngött a hátától a föld.</p>
<p>S a míg aztán a levert viador elkábultan tápászkodott fel a
földről, törülgetve szeméből, szájából a homokot, az alatt a
diadalmas hősnő, most már az összes néző sereg eget szaggató
tapsaitól követve, szökellt a hidalgóhoz vissza, a ki aztán
hirtelen ráveté a fejére a rebózót s a vállára a mantillát, s aztán
valahányszor kihítták (tizenháromszor egymásután), mindig mellette
volt a hidalgó, s beburkolva az egész termete. <span class=
"pagenum"><a name="Page_323" id="Page_323">-323-</a></span></p>
<p>A páholyok gavallérjai mindenünnen siettek az útját elállani az
öltözőkig, s egy tekintetét elorozhatni, vagy legalább
hozzáérhetni; de azt mind meghiusítá a hidalgó, a ki kézzel dobálta
félre a leánya útjából az «Ustedes»-eket, minden nyájaskodást
csirájában elfojtva, s tisztává seperve az utat a bámulatra méltó
donna Atalanta előtt.</p>
<p>A kinek legjobban elvette ez a productio az eszét, az Kornél
báró volt.</p>
<p>– Barátom! mondá Diadém úrnak, ez nem leány, hanem valami
tündér.</p>
<p>– Az a legnagyobb baj. Szólt Diadém úr felsohajtva.</p>
<p>– Mondjad csak, hogy lehetne ezt a nőt meghódítani?</p>
<p>– Birkózással bajosan.</p>
<p>– Ne tréfálj. Én nem tréfálok.</p>
<p>– Annál rosszabb rád nézve. E miatt a leány miatt már sok ember
elvesztette az édes eszét. Ne nézd meg többet. Nem neked való
az.</p>
<p>– Micsoda? Hát koldus vagyok-e én?</p>
<p>– Nem azt mondtam. Nem az van itt. Más van itt. Itt nem
kezdheted azzal, hogy «hogy adják ezt az egész boltot?» Én nagyon
jól ismerem donna Atalantát. Fájdalom, hogy tapasztalásból
beszélek. Ennek a nőnek nagyobb jövedelme van, mint egy nábobnak.
Vendégszereplését mesés díjakkal fizetik; s mindezt magának
köszönheti. Épen azért aztán erre a «magára» nagyon jól vigyáz.
Hidd el nekem, hogy a mai kor legszigorúbb ascetái az acrobaták.
Ezek kénytelenek olyan életmódot folytatni, a mi az izmokat edzi, a
főt tisztán tartja, a vért csillapítja, nekik nem szabad a
gyönyört, a mámort, a mi lankaszt, megismerni. Te most hiába versz
itt gyökeret a circus öltözőszobái előtt; két óráig a te istennőd
elő nem jön, mert azt most rögtön hidegvizes pokróczba burkolják s
abban kell neki maradnia, s mikor abból kikel, beleugrik egy kád
négyfokú vízbe, azután férfiruhát vesz, s gyalog megy hazáig, a
mozgás végett; de oly sebes léptekkel, hogy te futva sem éred utól;
otthon aztán a szállásán készen várja a vacsorája. <span class=
"pagenum"><a name="Page_324" id="Page_324">-324-</a></span> Egy
nagy darab marhahús, a mi még azon véres; rá egy palaczk hideg víz.
Tíz percz alatt készen van vele. Akkor aztán nyitott ablaknál, a
minek a redőnye között bever a hó, lefekszik egy szőrderekaljra,
vánkos nélkül; a komornája ismét bepólálja vizes lepedőbe,
pokróczba s úgy alszik. Reggel megint jön a vizes kád; onnan aztán
a testgyakorlatok iskolája, a próba az esti előadáshoz; közben egy
frugális reggeli tojással, egyebet ez napközben nem ehetik.
Valóságos remete-élet ez. Ezt nem lehet vendégségre meghívni, mint
a te kis ballerináidat. Ez a művészetének az örök rabja.</p>
<p>– Eh, ezt én nem hiszem.</p>
<p>– Az a te dolgod.</p>
<p>– Ha te olyan jól ismered a szokásait, akkor már ismeretségben
kell vele lenned.</p>
<p>– De milyen éleseszű fiú vagy te, hogy kitalálod! Természetes,
hogy régen ismerem. Londonból, Párisból. Magam is sokat futottam
utána s elég vetélytársam volt, s a ki megelőzte a másikat egy
lófejjel, hát azé maradt a lófej; de a pályadijat senki se hozta
még el.</p>
<p>– Én elhozom. No ne nevess. Megteszem.</p>
<p>– Hiszen nagyon jó lesz. De hogy kezdesz hozzá? Az isteni
Atalanta nem tud más nyelven beszélni, mint spanyolul és angolul;
te pedig mindent tudsz a világon, csak ezt a kettőt nem. Hogy
érteted meg vele magadat? Azt már mondtam, hogy az universal
nyelven: a pénz nyelvén nem lehet vele beszélni.</p>
<p>– Megtanulok angolul. Koczur, hozz nekem rögtön egy angol
nyelvmestert! Nyolcz nap alatt megtanulok angolul.</p>
<p>És csakugyan megtörtént Kornéllal az a csoda, hogy neki feküdt a
tanulásnak és magolta az Ollendorfot, a nélkül, hogy valaki által
fenyegetve lett volna, hogy nem kap ebédet, a míg a leczkéjét fel
nem mondja. Ez az egy jelzi legjobban szenvedélye veszedelmes
nagyságát. Leczkét tanulni egy nő miatt! Ez még a salto mortalénál
is nagyobb valami! <span class="pagenum"><a name="Page_325" id=
"Page_325">-325-</a></span></p>
<p>Harmadnapra azonban már beleszakadt a fejszéje ebbe a nagy fába.
Ez az angol bolond egy nyelv. Könnyebb lesz a spanyol. Az hasonlít
a diákhoz s ebből ragadt még valami. Az angol mestert
eleresztették, szereztek spanyolt: aztán neki feküdtek ketten
Koczurral a castiliai nyelvtannak, úgy magolták fenhangon,
órahosszat. Két nap múlva azt is megunták mind a ketten.</p>
<p>– Valami jutott eszembe! Kiálta fel Kornél, földhöz csapva a
grammatikát. Nem kell nekem se angol, se spanyol.</p>
<p>– De nekem se, kontrázott Koczur.</p>
<p>– Eredj el, tudd meg, melyik kertésznél vásárolja Atalanta a
rózsákat?</p>
<p>Koczur kitudta azt rögtön.</p>
<p>Akkor Kornél leült levelet irni.</p>
<p>«Istennő!</p>
<p>Én egy hét óta kínzom magamat azzal, hogy nyelveket tanulok, a
miket ön megért. Mentől tovább tanulom, annál kevesebbet tudok.
Ahhoz a nyelvhez folyamodom hát, a mit ön is megért: a
virágnyelvhez. Ezek a virágok mondják meg önnek, hogy én önt
imádom. Ha megsértettem ezzel a szóval, mutassa meg a levelemet az
atyjának, hadd öljön meg érte. De ha azt akarja ön, hogy még többet
is mondjak önnek: akkor tanuljon meg ön németül, a hogy én
tudok.</p>
<p class="right">Báró Opatovszky.»</p>
<p>– Zseniál! ordíta föl Koczur, mikor ezt a levelet elolvasta. Így
csak egy Opatovszky irhat!</p>
<p>Azt a levelet aztán lefordíttatták a nyelvmesterrel
spanyolra.</p>
<p>Akkor aztán elmentek ahhoz a bizonyos műkertészhez, a ki a
rózsákat szállítmányozta Atalantának.</p>
<p>«Hogy ez az egész bolt?»</p>
<p>Azt kifizették alku nélkül, s meghagyták neki, hogy minden
virágját, a mint van, szállítsa el Atalanta bérházába <span class=
"pagenum"><a name="Page_326" id="Page_326">-326-</a></span> s az ő
szobáit díszítse fel velük, az alatt, míg az istennő a próbán van:
ezt a levélkét pedig csempészsze bele egy cameliabokorba.</p>
<p>Így jár az okos ember túl valamennyinek az eszén!</p>
<p>Aztán vártak az eredményre. A hidalgó csak nem jött el, két
meztelen kardot hozva a köpenye alatt, Kornéllal megvívni, a
vakmerő kisérletért, s ez biztató előjel volt. Ez alatt pedig
minden nap eljártak a circusba. Jó dolga volt embernek és lónak,
mert Kornél az egész czukrászboltot megvásárolta a játszó
személyzet számára s traktálta, a kit csak megkaphatott. A játék
alatt pedig folyvást Atalanta öltözőszobája előtt ácsorgott, s
igyekezett egy-egy pillantást vethetni a szini lepel alá, ha az
ajtó megnyilt; a mi mind hiábavaló volt, mert az ajtón túl még egy
szőnyeg is következett. Megkísérte az őrt álló hidalgóba is
belekötni: megkinálta az arany tubákos szelenczéjével (hiszen abban
is spanyol van), de a grand olyan szemeket szúrt rajta keresztül,
mint két hegyes tőr, s nem fogadta el a a burnótot; pedig a
szelenczét is neki akarták adni.</p>
<p>Donna Atalantának igen változatos repertoirja volt. Abban
különbözött leginkább a közönséges akrobatáktól, hogy soha sem
ismételt egy productiót; minden estére volt valami új látványa, a
mivel a közönséget meglepte: ez által folytonosan fentartotta azt a
káprázatot, hogy ez mind nem betanult mesterfogás, hanem ötletszerű
vadonnat természet. Nem számítgathatta a néző, mint más
művészeknél, a kiket mindig ugyanazokban a fordulatokban látott,
hogy no most ez jön! Most kell oda nézni! Ez lesz a szép! Ennél
mindennap új volt, minden váratlan és minden szép.</p>
<p>Egyszer az indiánt mutatta be, a ki a vad ménes közül egy szilaj
csikót kifog pányvával. Ötven lovat tereltek be a fövényre s azokat
összezavarták. Don Manuel oda inte egy zsemlye-sárga csődörre, s
abban a perczben kirepült a szőrpányva Atalanta kezéből s hurokra
szorult a mén nyakában. Ez volt a gyönyörű látvány! A mint a vad
mén, a <span class="pagenum"><a name="Page_327" id=
"Page_327">-327-</a></span> szőrhurkot érezve a nyakában, elkezdett
szökelni, ágaskodni, nyerített, rúgott, kapált, a nyakát
csavargatta. De nem nézte senki a lovat, hanem azt a másik alakot,
a ki azt fogva tartá. Minő játéka az izmoknak! Mily eszményi tökély
a legrögtönibb mozdulatokban! Milyen fölénye az emberi erőnek a
vadállati düherőszak fölött! Némelykor olyan volt, mintha érczből
volna öntve; máskor meg oly gyors, oly szilaj, mint egy dæmon.
Lassankint odavonta a pányvánál fogva a mént magához. Az már ki
volt fáradva, reszketett, akkor megczirógatta a ló fejét, a fülébe
sugdosott, az orrába lehellt, a mén mozdulatlan lett. Leoldotta a
ló nyakáról a pányvát s aztán a derekát körítő selyemkötőfékkel
felszerszámozta. A ló engedte a kötélhurkot a szájába szorítani.
Akkor aztán egy vad kiáltással felszökött a ló hátára s megragadta
azt a kötőféknél és a sörényénél fogva. A mén erre minden
tudományát végig próbálta, hogy lovagját levesse magáról!
körülforgott, felrugdalt, ágaskodott; neki iramodott s egyszerre
megtorpant, szügyébe vágva a fejét. Mind hasztalan. Úgy
csimpajkozott belé az a nőalak, mint a jaguár, ha az antilope
hátára szökhetett, csak a térdei szorították a ló oldalát, nem ült
rajta, s ha a bőszült állat levágta magát a földre, talpon maradt,
s mikor az felugrott, már ismét hátán volt. Egyszer elszakadt a
kötőfék! A közönség elszörnyedve kiálta fel: «most mindjárt
leesik!» a ló vágtatni kezdett, mint egy versenyparipa,
orrlyukaiból forró gőzt fúva. Donna Atalanta lefordult róla. Nem
kell sikoltani tisztelt publikum! Így szoktak a vad indiánok, mikor
a bölényt üldözik: az egyik lábszárával tartja magát a ló hátán s
az egyik kezével a sörényébe kapaszkodik, a ló oldalán nyargal
most. A mint a másik kezével a vágtató mén orrlyukát befogja, az
elkezd lassudni, futása lépéssé változik; prüszköl, megrázkódik,
nyakát hajtogatja, délczegen bókolva. Most a lovag ismét a hátára
veti magát, fekve, féloldalt, a ló nyakára könyökölve. Ő is ki van
fáradva, pihen. Ez nem nőnek való munka volt. Elájult. <span class=
"pagenum"><a name="Page_328" id="Page_328">-328-</a></span> Vizet!
Segítség! kiabálják a naiv nézők. Az alak fejével és karjaival
csügg; semmi erő sincs már benne: annál több a szépség. Egészen nő
már. Ha a ló egyet szökik, maga alá fogja gázolni, hanem az szép
csendes léptetve megy körül a porondon egész a kijáratig. Ott az
alélt termet egyszerre talpra szökik s nevetve int búcsút a
nézőknek. Ez is csak játék volt.</p>
<p>– Aber Madonna, so uns erschrecken! kiált eléje szép német
szóval Kornél, útját állva egy pillanatra.</p>
<p>A művésznő ránéz s önkénytelenül elneveti magát. A báró úrnak
minden hajszáláról csepeg a veríték. Ő izzadt meg jobban az előadás
alatt. Arczának rémülettel vegyült hódolata a legnagyobb diadaljel
a művésznőre nézve.</p>
<p>– Ich bin der Opatovszky Kornél…</p>
<p>Donna Atalanta megbólintja a fejét. De ugyanazon perczben a
hidalgó vaskarja félretolja az útból az udvarlót s ló és lovas
eltünnek előle.</p>
<hr class="tb" />
<p>– Te! Már ismer! mondja hazatértében Koczurnak.</p>
<p>És Kornél nem vesz részt többé semmi mulatságban. Otthon süttet
magának a szakácsával olyan nyersen hagyott beafsteket, a milyennek
hírét hallotta s a komornyikjával vizes pokróczba göngyölteti magát
éjszakára.</p>
<hr class="tb" />
<p>Donna Atalanta megint más szerepet hozott a játékrendre. Előre
soha sem volt jelezve a szinlapon, hogy mi lesz? Csak az, hogy
donna Atalanta föllép s hozzátéve egy olyan idegen szót, a min a
közönség törhette a fejét. Legyen meglepetés. Mit fog legyőzni?
embert, vadállatot? Miben fog uralkodni? légben, tűzben, vízben?
Emberi szivekben mindenesetre.</p>
<p>Opatovszky megint ott lábatlankodott a manegeben, mikor donna
Atalantára került a sor. A hölgy ezúttal is mantillájába burkolva
jött elő, de a rebozo, mely magas fésüre tűzött kontyáról aláhullt,
arczát nem burkolta be: kezében nagy teknőczhéj-legyezőt tartott,
míg a sennor, <span class="pagenum"><a name="Page_329" id=
"Page_329">-329-</a></span> kinek karján léptetett, hosszan aláomló
skarlátpiros köpönyeget viselt félvállra vetve.</p>
<p>Mikor Opatovszky mellett elhaladt a donna, elejté a legyezőt.
Ketten egyszerre kaptak utána: az apa és az imádó s kegyetlenül
egymásba csapták a homlokaikat.</p>
<p>– Ai perro desdichado! dörmögé a spanyol.</p>
<p>Kornél azt is megköszönte. Azonban hüledezve vette észre, hogy a
spanyol köpönyege alól egy hosszú kardnak a meztelen hegye kandikál
ki: ennek valami gonosz szándéka van.</p>
<p>A donna pedig kecsesen léptetett ki a porondra, folyvást
kisérője karjába kapaszkodva, s végig sétált vele, tréfálkozva,
fecsegve, legyezőjével játszva. Ezúttal nem a szobormintához
alkalmas viadori jelmez volt rajta, hanem pompás spanyol öltözet: a
szokottnál ugyan rövidebb, de tökéletes. Minő productióhoz lehet az
alkalmas? A közönség ráért találgatni, mert kétszer-háromszor is
végig sétáltak a circuson, enyelegve, nevetgélve: donna Atalanta
olyan tökéletes nő volt minden mozdulatában, minden tekintetében,
hogy el lehetett volna őt így nézni, mint szinésznőt Hanem hát a
közönség mégis mást várt tőle! A zenekarban ezalatt mandolint
pengetnek, serenada hangzik, castagnetta csattog. Csak nem fognak
talán egy bolérót tánczolni? vagy tán épen Elólét?</p>
<p>Most egyszerre egy dobütés vág közbe, s az arra megzendülő
trombitaharsogás közé mély bömbölés hangja vegyül: a manege
csarnokából elővezetnek egy bikát. Gyönyörű andaluzi állat, lelóggó
kövér tokával, előre álló szarvakkal. A szinlapon ez áll: «lidiados
a la portuguesa», ezt senki sem értette. Azt jelenti, hogy
bikaviadal, portugál szokás szerint. Még akkor nem ismerte ezt a
közönség Doré remek rajzai után: egészen új volt a mutatvány. A
circus clownjai és yongleurjei toreadoroknak öltözve kergetőztek a
bikával, mely igen szelid kedélyű állatnak mutatta be magát.
Lehetett rajta kaczagni. De a közönség nem ahhoz volt szokva, hogy
mikor donna Atalanta szerepe <span class="pagenum"><a name=
"Page_330" id="Page_330">-330-</a></span> következik, olyankor
nevetés legyen a vége. Mindenki várta, hogy fog következni valami,
a miben az elszörnyedés gyönyörét fogja élvezni. Maga donna
Atalanta úgy sétált folyvást a hidalgó karján a zsivajgó tömeg
között, mint a ki tudomást se vesz az egész hajszáról, csak a
legyezőjével játszott. Egyszer aztán elkérte a kisérője égő
szivarát, s ruhájának bő volantjai közül elővett egy tarka
szalagokkal repkedő banderillot; a minek az egyik végén horgas
szigony van a másik végében pedig röppentyü van elrejtve. A
banderillo repülve talált a nyargalászó bika oldalába s beleakadva,
elkezdte a sziporkát szórni. Ekkor kezdődött aztán az igazi
mulatság. A circusi személyzet talán maga sem volt rá készen. A
bika egyszerre megdühödött s szétöklelt az ingerkedők között. Azok
menekültek ki a korlátok mögé: a fövényen nem maradt más, csak
donna Atalanta és a hidalgó, meg a bika. A bájos «la pegadora»
egyedül játszott a colossalis nagy állattal: folyvást hajigálva az
oldalába a tűzköpködő banderillokat, s félre szökve az útjából a
bömbölő állatnak. A közönség lélekzetét is visszafojtá. Ah nem így
szokott a látványban részt venni a lissaboni corridák közönsége! Az
közbekiabál s biztató szavával segít dühíteni vadállatot és
viadort. Az már türelmetlen volna, hogy vért lásson. Itt meg ideges
borzadály fut végig a szíveken, mikor a bika egyszerre meglátja a
veres köpenyeges hidalgót s neki szegezve a két szarvát, rárohan
szökellve. Az pedig még csak meg sem mozdul előtte. Felemeli a
félkarját, oldalt hajlik s elhagyja a bikát futni a hóna alatt: a
szarvak a levegőbe döfnek s az állat a korlát-falnak rohan vak
dühében.</p>
<p>Most lekapja a válláról a veres köpenyt a hidalgó, kibontja
redői közül az espádát, – s odaveti mind a kettőt – donna
Atalantának. S maga ott marad, két karját összefonva.</p>
<p>A bika megfordul, széttekint vérben forgó szemeivel, a hátába
akadt banderillok röppentyüi nagyokat pattannak: csak a vörös
posztót látja. Most ezt a leány lengeti előtte. <span class=
"pagenum"><a name="Page_331" id="Page_331">-331-</a></span> Másik
kezében tartja a kardot. Vajjon meg fogja ölni a bikát? Ez drága
requisitum egy előadáshoz. Az pedig azzal a szándékkal rohan rá,
hogy felöklelje. S a szép «pegadora» ott áll, felemelt arczczal,
fogsorai kitündökölnek megnyilt ajkai közül; a vörös posztót
lobogtatva, s a kardot magasra emelve, várja áldozatát. Mikor aztán
az már csak egy ugrásnyira van hozzá, akkor eldobja a köpenyt és a
kardot, s előre szökve, megkapja a két kezével a bikának a
szarvait. Ezek a «pegadorok» s akad néha egy «pegadora» is, a kik
nem szúrják le a bikát, hanem megragadják a szarvait s kényszerítik
azt csupán karjaik erejével a megállásra.</p>
<p>De ez csak egy pillanatig tart. A szörnyeteg bestiális erejét
nem paralizálhatja semmi emberi izom hosszú időre. A bika hátralép
s aztán félre farolva, neki fordítja ellenfelét a páholy
tribun-falának, hogy azt egyenesen oda nyársalhassa a
deszkához.</p>
<p>A vér meghül a néző seregben.</p>
<p>– Jézus Mária! sikolt egy férfi hang; ne engedjék neki
megölni!</p>
<p>Donna Atalanta ráér fölnézni a feje fölé s rámosolyog a
részvétteljes kiáltozóra. Az csak Opatovszky volt bizonyosan. Most
a bika rekedt bömböléssel tör előre; de mielőtt ellenét a deszkához
szoríthatta volna, az hirtelen a két kezén fölfelé emelte az egész
termetét, összefont lábaival az ég felé, fejével a bika homlokán,
selyem volantjaival, csipke felhőjével olyan, mint egy kinyilt
teljes mákvirág s ott marad a vadállat magasra emelt fején.</p>
<p>Erre aztán kitör a frenetikus tetszészaj. A clownok előugrálnak
a korlát mögül s belekapaszkodnak a bika uszályába. A páholyokból
bokrétazápor hull alá. Opatovszkyt alig birják visszatartani, hogy
ő is oda ne rohanjon a bika sallangjába csimpajkozni. A legyőzött
vadállat pedig mogorva majestással lépdeli körül a circust,
gyönyörű bokrétáját meghordva minden páholy előtt. Donna Atalanta
lefelé fordított arcza úgy nevet a – felfordúlt világra vissza.
<span class="pagenum"><a name="Page_332" id=
"Page_332">-332-</a></span> Igazán, csak az ő feje van a helyén, a
többieké van elfordítva.</p>
<p>De senkié annyira, mint Opatovszkyé.</p>
<p>Már azt mégsem engedte el magának, hogy oda ne rohanjon a
kijárathoz, mikor Atalantát leemelik a bika szarvairól.</p>
<p>– Princes! kiálta, összegyürt kalapját feléje nyujtva. Das war
schrecklich schön!</p>
<p>S a megszólított pegadora, mialatt a senor mantilláját és
rebosoját ráadta, hogy a tomboló kihívásra megjelenjen a közönség
előtt, mosolyogva fordult oda hozzá s azt mondá neki – németül:</p>
<p>«Guten Abend, senor!»</p>
<p>Opatovszkyt csak az gátolta e szóra, hogy a pegadorával együtt
ki nem röpült a középre, hogy elkapták a frakkja szárnyát.
Magánkívül volt ettől a szótól: «Ő beszél németül! – ő megtanult
németül! Hallották ezt?» Örömében lecsókolta a bohóczok képéről a
piros szívet. Útját állta a visszatérő donnának. A hidalgó
keresztbe tette előtte a lábát. Azt mellbeütötte vakmerően. «Elmenj
spanyol! az apádat! (Ez már magyarul volt.) Mert megeszlek!» s nem
volt visszatartható donna Atalantától: «Sie sprechen deutsch! Ein
Wort noch deutsch!» senki el nem tudta gondolni, miként hozza ilyen
nagy exstasisba ezt a magyar főurat Adelung nyelvének ily
elsajátítása. A szép pegadora pedig eltakarva arczát a
legyezőjével, hogy csak Opatovszky hallja szavait, ezt sugá
neki:</p>
<p>«Morgen – fünf Uhr, – bei mir.»</p>
<hr class="tb" />
<p>Ezzel aztán ő volt ledöfve, nem a bika.</p>
<p>Futott haza a diadalával. Vendégeket hítt. Elmondta mindenkinek
a dicsőségét. Bevett vár, megnyert ütközet, meghódított ország ily
örömficzánkolást nem idézett még elő. Minden ablakát kivilágíttatta
a palotájának. S maga végignézte az egész lakomát, a mit
czimboráinak adott, elhült előtte az étel a dicsekedés miatt s nem
volt étvágya, úgy jól volt lakva örömmel. <span class=
"pagenum"><a name="Page_333" id="Page_333">-333-</a></span></p>
<p>– Isteni madonna! hogy állt ott: az égben tánczolva a lábaival;
két kezével fogta az ökör szarvát. Így ni!</p>
<p>Hozatott két széket s meg akarta mutatni, hogy hogyan csinálta a
madonna? Az lett a vége, hogy betörte az orrát.</p>
<h3>VAGY «URAM», VAGY «BOLONDOM».</h3>
<p>Hiába keresné valaki mai nap azt a kis emeletes házat az
Elend-Basteion, a hol a donna Atalanta lakott. Az egész vidék,
bástyáival együtt, egész utczaszámra, áldozatul esett a
városszépítésnek; nem is látni már olyan házakat többé Bécsben,
mint az volt, az emeleten rococo-stylű kőerkélylyel; a nehéz kapu
mellett egy kisebb utczaajtó. Az előtt rángatják a
csengetyüfogantyut Kornél báró és Koczur, fölváltva, pontban öt
órakor.</p>
<p>Opatovszkynak a fogata ott várt a kapu előtt. Két óriás szürke
volt a hintó elé fogva, a minél nagyobbat a birodalomban nem
lehetett találni: a sörénye, farka meg volt festve cochenillával
rózsaszínűre. A hintó maga narancssárga. Ismerte azt már minden
ember Bécsben.</p>
<p>– De tulajdonképen minek is jösz te ide is velem, mikor én
légyottra jövök egy szép leányhoz? kérdi a báró.</p>
<p>– Hát én az alatt, a míg a nemes báró a donnával értekezik,
elfoglalom a senort valami discursussal.</p>
<p>– De hogyan beszélsz vele? Nem tudsz te spanyolul.</p>
<p>– Hogy ne tudnék? Hát nem vettem belőle hét leczkét? A ki hét
leczkén meg nem tanul spanyolul, az – legyen báróvá. Csak rám kell
bízni.</p>
<p>Azalatt előkerült valahonnan a podagrás házmester s beeresztette
az urakat a kis ajtón.</p>
<p>Az urak átadták a névjegyeiket a cerberusnak; azzal az
fölvezette őket az emeletbe, még egynehány vasrácsajtót nyitogatva
föl előttük, furfangos ugrózárak segítségével. Az ő kezéből aztán
egy gyanus külsejű komorna vette át az urakat és névjegyeiket.
<span class="pagenum"><a name="Page_334" id=
"Page_334">-334-</a></span></p>
<p>Opatovszky bevezetésül egy százpengőst nyomott a kapus markába,
kettőt pedig a komornáéba, a miért a felső-kabátját lesegítette
vetni. Koczur is adott az utóbbinak egy sokáig zsebben hordozott
czukedlit, az előbbinek pedig egy papirosba göngyölt
kétkrajczárost, a miről azt lehetett hinni, hogy huszas, a míg ki
nem bontotta az ember.</p>
<p>Akkor bebocsátották őket az elfogadó terembe; tessék helyet
foglalni! a névjegyeiket bevitték az urasághoz a mellékszobába.</p>
<p>Kornél nagy megelégedéssel látta, hogy mindazok a
megtanulhatatlan nevű virágok, a miket ő a műkertésznél
összevásárolt, itt vannak, és pedig nagyon megbecsülve, drága
virágedényekbe vannak elhelyezve. Azt már elfeledte, hogy ezeknek
is ő adta meg az árát: vagy tán meg sem nézte a számlát.</p>
<p>De különben is összhangzó volt azzal a terem pompás
fölszerelése. A falakon remekművű aranyozott ezüst tálak: akkorák,
mint egy paizs, sőt talán valóságos vért volt az valamennyi, a mit
a tornában viseltek. Mindeniken ugyanaz a nemesi czímer. Heraldikai
remekmű, öt paizsra osztva, a mikben levágott fejek, úszó gályák,
delfinek és griffmadarak szerepelnek, napokkal és holdakkal
vegyest. Ugyanaz a czímer nagyban is ki van függesztve egy
nielloművű ezüstrámában, a mely alul góth betükben ez évszámot
viseli: 1235. Fölül pedig a családi jelszót: «si non: non».
Azonkívül látható a falon, egyszerű, de antik és füstös rámában egy
egészen megbarnult pergamentre festve az ősi családfa, melynek
egyes leveleire ily nevek vannak aranybetűkkel fölirva: II.
Campeador! – Pizarro! – Dias del Castro! A lapis lazulival kirakott
asztalon roppant ezüst medencze, a mi tele van hányva függőpecsétes
levelekkel; a szögletben egy vasember áll őrt, leeresztett
sisakrostélylyal, a mi alul a csontkoponya fogsora kivillog.
Lángalakú kardokból, szaraczén szablyákból és harczi szekerczékből
ellenben egész trophæum van kirakva <span class="pagenum"><a name=
"Page_335" id="Page_335">-335-</a></span> a kandalló fölött. Egy
valódi spanyol grandnak a vendégvárakoztató terme ez.</p>
<p>A megnyiló oldalajtón kilép ő maga: – a hogy spanyol grandhoz
illik, elől, a háta mögött bocsátva a leányát.</p>
<p>Idehaza ő is szokott divat szerint van öltözve, európai
gentlemannek; úgyszintén a donna is. Alig lehet rájuk ismerni. Don
Manuel mellőz minden szinpadi spanyolkodást; nyájasan szorít kezet
a vendégeivel: míg donna Atalanta helyet mutat egy gobelin szövésű
kereveten Opatovszkynak s maga átellenében telepedik le egy
grifflábú asztal mellé, melyen nagy zománczozott kapcsos könyvek
állnak s azok között egy karcsunyakú japánedény, egy szál pompás,
soha szem nem látta virággal.</p>
<p>Donna Atalanta a legszerényebb egyszerűséggel van öltözve,
nyakig érő izabellaszín cashmir ruhát visel, melynek volantjai
fekete csipkével vannak diszítve; haja egyszerűen fésülve; egész
alakja, tekintete egy elegáns, de házias kisasszonyé; e rendes
hölgyöltözetben oly gyermetegnek tűnik fel, semmi sem árulja el a
rendkívüli testerőt. Alig hinné el az ember, hogy ez az alak
hajigálja a földre a Herculeseket, s ez küzd meg szilaj lóval, vad
bikával. A szemei sem árulják el azt a szilaj tüzet, mely
gyújtogatni szokott. Itthon, közelből, nőruhában oly szelid és okos
tekintete van.</p>
<p>Koczur rögtön karonfogta a hidalgót s elkezdte magának
magyaráztatni vele a családfa történetét, a mi hosszú és nevezetes
história, az alatt az ifju pár beszélhetett – németül; a mit a
hidalgó úgy sem ért meg.</p>
<p>– Uram! kezdé a szót donna Atalanta: ön nekem egy levelet irt, a
mi engem meglepett. Elismerem, hogy ez a levél rendkívüli volt rám
nézve. Én sokféle nyilatkozatoknak vagyok kitéve, nem kerülhetem
ki. De ilyennel, mint az öné, még nem találkoztam. A többiek mind
ajánlatokat tesznek. Szivét, vagyonát, életét kinálja minden ember.
Igyekszik bebizonyítani, hogy mennyire elvettem az eszének nagyobb
részét, s még a maradékot is nekem <span class="pagenum"><a name=
"Page_336" id="Page_336">-336-</a></span> ajánlja fel. Ön pedig
elém áll, és nem kinál, hanem követel. – Tőlem kivánja, hogy én
hozzak önnek áldozatot; tanuljak meg egy nyelvet, a mire semmi
szükségem nincs; csak azért, hogy önnel beszélhessek rajta. – Ez
engem meghatott. – Ez valóságos ember; nem fabáb, mint a többi. –
Ennek lelke van. – Én még nem láttam eddig igazi embert; ohajtottam
egyet látni.</p>
<p>Még ennél nagyobb hizelkedést Opatovszky Kornél nem hallott
magáról: csak úgy szédült bele.</p>
<p>És daczára annak, hogy egyedül neki volt lelke ebben a házban,
sőt talán ebben az egész városban, még sem akadt meg a fejében az a
gondolat, hogy de ugyan mi módon tudott megtanulni ez a hölgy oly
rövid idő alatt ennyire jól németül, hogy ilyen hosszú beszédet tud
tartani? – A helyett még magasztalásokban tör ki.</p>
<p>– Ah, madonna, Si sprechen sehr schön deutsch.</p>
<p>– S higyje el ön, hogy ez a legnagyobb áldozat, a mit
művésznőtől lehet kivánni. Nekem erre alig marad időm. A világ azt
hiszi, hogy mi valami mulatságos életet folytatunk. Pedig alig van
egy pihenésre való óránk s a lakomáink egyszerűbbek a
nomádokénál.</p>
<p>– Oh, én tudom, tudom! szelelt bele Kornél. S azóta én is egy
darab félsült marhaszelettel élek s éjjelre vizes pokróczba
göngyöltetem magamat, – mint ön.</p>
<p>– Ön nagyon őszinte volt hozzám. Ez tetszett meg nekem nagyon.
Én is ilyen őszinte akarok önhöz lenni. Hogy mindjárt első perczben
ismerjük meg egymást. Önnek legelőször is meg kell tudnia azt, hogy
mi kevély, büszke aristocraták vagyunk. Oh, kérem, ne nézegessen a
családfa felé, a mit don Mánuel magyaráz. Nem mint hidalgók vagyunk
aristocraták, hanem, mint művészek. A herczegi koronát soha se
viselte büszkébb homlok, mint az olympi játékok koszoruit. Ezeket
meg kellett előbb érdemelni. S ennek az érdemnek a tudata minket
kizárólagossá tesz. Önök tapsolnak a merész, szilaj jeleneteknek,
azt hiszik, az csak úgy magától jött, pedig ez művészet. Ön kivánt
<span class="pagenum"><a name="Page_337" id=
"Page_337">-337-</a></span> megismerni, ismerjen meg. Én azt mind
betanultam. És folyvást mindennap újra meg újra tanulom, ismétlem,
hosszú nehéz próbákon keresztül. Ez nekem tanulmányom,
szenvedélyem. Én azokat az állatjaimat, a mikkel együtt játszom,
kicsiny koruktól fogva oktattam magamhoz; iparkodtam bennük az
állati párát lélekké, értelmes szellemmé nemesíteni. Mi azokat a
jeleneteket, úgyszólván, együtt gondoltuk ki. Úgy beszélek velük,
mint jó baráttal. Minden szavamat megértik. S ők felelnek nekem,
úgy, hogy én megértem. Én szeretem őket s ők szeretnek engem. Ah,
az én «Kalifámat» még nem találtam emberre, a kiért cserébe oda
adnám. Ez az a szilaj bika, a melylyel ön küzdeni látott. Mikor
vége van a riadalnak, megnyalja a tenyeremet s a nyakát a vállamhoz
dörzsöli, odatartva széles homlokát, hogy vakarjam meg az
ujjaimmal. Megtehetném vele, hogy mikor a veres posztónak neki
rohan, öklelés helyett letérdeljen előttem.</p>
<p>– Ah, a kedves Kalifa! Megengedi madonna, hogy tiszteletemet
tehessem nála s én is megvakarhassam a homlokát?</p>
<p>– Teheti ön, csak ennivalót ne adjon ön neki, mert akkor öklel.
Idegentől nem fogad el semmit. Ő is büszke, mert művész.</p>
<p>– Oh én nem leszek neki idegen. Ott fogok lakni az
istállójában.</p>
<p>– Óvom önt még egyszer. Mi művészek csak egymás iránt vagyunk
türelmesek. Mennyi pofont osztanak esténkint a bohóczok egymásnak!
De meg ne próbálja velük egy idegen! A nympha engedi, hogy a
derekát átölelje a faun a tánczban; de ugyanaz fakéregbe burkolja
magát, ha Apollo kergeti.</p>
<p>Kornél el volt ragadtatva e czélzás által Daphne
metamorphosisára.</p>
<p>– Ezentul hát eljárhat ön a próbáinkra. Bepillanthat azokba a
titkokba, a mik a közönség számára el vannak leplezve. El lesz
fogadva a mi aristocratikus zárt körünkben. <span class=
"pagenum"><a name="Page_338" id="Page_338">-338-</a></span></p>
<p>Ez, ez volt a legfőbb vágya Kornélnak.</p>
<p>– És aztán igen jó barátok leszünk. Ön megtartja, a min kezdte;
s a miért önnek mindenki fölött előnyt adtam. Ön elfogad tőlem
minden szivességet; de nekem nem kinál soha semmit. Én gyakorlom a
nagylelkűséget, ön pedig elfogadja azt.</p>
<p>– Nem, madonna, erre az alkura rá nem állok. Én nem akarok az ön
házi koldusa lenni. Egyátalában nincs kedvem a koldus szerephez. Ön
végtelen gazdag: azt tudom. Az én egész gazdagságom nyomorúság az
önéhez képest. De még is van valamim, a mit önnek kinálhatok.
Egyszer talán. Ön felfedezte, hogy nekem lelkem van.</p>
<p>– S azt ajánlja fel nekem? Vigyázzon magára sennor! A ki nekem a
lelkét akarja átadni, az nekem vagy uram, vagy bolondom.</p>
<p>– Akár mind a kettő.</p>
<p>– Úgy látszik, nem értette ön meg az igazi értelmét a szavamnak.
Nem ok nélkül mondtam azt, hogy mi művészek, aristocraták vagyunk,
hozzá vagyunk szokva, hogy királynőnek tekintsük magunkat, a kinek
jobbágya a közönség. Estéink diadalok. Országunkat változtatjuk
tetszés szerint, s a hol megjelenünk, ott hódítunk. Magunk
teremtjük magunkat! S nemességünket nem osztogatja se császár, se
király: még is velünk jár az. A vándor-czigánynak a meztelen
szabadságát s a herczegek fényüzését együtt bírjuk. A hogy a
czigány odább viszi a sátorát, úgy visszük mi odább a palotánkat.
Hozzászoktunk elpazarolni ma a kincset, a pompát, a mi körülvesz s
holnap megint újra szerezni. Nekünk van adva Aladin mesés lámpája.
Mivel válthatja meg tőlünk valaki azt a kincset? A nő, a ki művész,
maga egy egész ember; nem fele egy más valakinek, a kinek őt még
meg kell találni. – Ön eszes ember. Érti, hogy mit mondtam.</p>
<p>(Most sem értette biz az. Azaz, hogy értette, de azt gondolta,
hogy hát ha másként is lehet.)</p>
<p>– No, hát csak látogasson meg ezentul is, mikor üres
<span class="pagenum"><a name="Page_339" id=
"Page_339">-339-</a></span> napom van. Azt megtudhatja a
szinlapról. Jöjjön fel a próbáimra. Szivesen látom. De egyet
ismétlek. Arról, hogy a lelkét, szivét nekem adja, előttem ne
beszéljen; mert így csak az szólhat hozzám, a ki vagy azzá tesz, a
mi ő maga, vagy azzá lesz, a mi én vagyok.</p>
<p>E szóknál fölállt a helyéről a hölgy s olyan volt tekintetében,
mozdulataiban, mint Diana, mikor Acteont szarvas-állattá
változtatja.</p>
<p>Tehát: vagy uram, vagy bolondom.</p>
<p>Vagy te osztod meg velem a bárói koronádat, s hazaviszesz az
apátvári kastélyba, vagy én osztom meg veled az én csörgő-sipkámat
s jársz velem circusról circusra és ugrálsz a többi bohóczokkal az
abroncson keresztül, a kik nekem egyenrangú társaim.</p>
<p>Ezt meg lehetett érteni.</p>
<p>Kornél azonban ravasz volt. A bolondot nem könnyű még bolondabbá
tenni. Gondolta magában: hát ha csalni is szabad? Az igéret szép
szó. Aztán abból az egy millióból még sok megvan. Valamikor egy
nagy államférfi azt mondta egy nagy királynénak, hogy minden embert
meg lehet venni; csak el kell találni az árát. «Még engem is?»
pattant fel a királyné. – «Teszem föl: Siléziával». Szólt a
miniszter. – Hátha ennek a királynőnek is van valami Siléziája?</p>
<p>Jónak látta nevetésre fordítani a nagyon komoly interwiewot. S
azzal odalépett a nyitott erkély-ajtóhoz s ezzel a furcsa kérdéssel
fordított egyet a párbeszéd tárgyán:</p>
<p>– Hogy tetszenek önnek, madonna, ezek az én lovaim?</p>
<p>– Igen szépek. Az a piros sörény a régi lengyel udvarnál volt a
divat.</p>
<p>– Hát a hintóm?</p>
<p>– Jó izlésre mutat.</p>
<p>– Megengedi, hogy ennek a hintónak az ajtajára az ön czímerét
festessem?</p>
<p>A hölgy különös mosolylyal nézett rá, aztán vállat vont.
<span class="pagenum"><a name="Page_340" id=
"Page_340">-340-</a></span></p>
<p>– A hogy önnek tetszik.</p>
<p>De: elfogad ez olyan «lelket» is, a mi négy lábon és négy
kereken jár.</p>
<p>Kornél pedig annyiba vette azt, mint egy boldogító «igen» szót a
«leánykérésnél».</p>
<p>No, arra a bárói korona megosztására nem igen gondolt még; a
műlovarrá lételre még kevésbbé! hanem az járt az eszében, hogy ha
már két lóval be lehet hajtani ennek a hölgynek az «udvarára», hát
négy lóval mi nem lehet még?</p>
<p>Viszonzásul adtak neki egy virágot, a mit a szép kezek maguk
dugtak a gomblyukába.</p>
<p>– Hogy hivják ezt a virágot?</p>
<p>– Pelargonium.</p>
<p>(Még akkor Nelson teljes gerelye egészen ujdonság volt.)</p>
<p>– Ah!</p>
<p>– Nem a mi nevünk származik ettől a virágtól, hanem ezt nevezték
el a kertészek a mi nevünkről. Ősöm, don Guzman, a ki Pizarróval
együtt járt Tlenochtitlanban, hozta el ezt legelébb Spanyolhonba
Montezuma aranykertjéből.</p>
<p>– Esküszöm, hogy soha sem fogok más virágot viselni
gomblyukamban.</p>
<p>Ez alatt don Manuel is elkészült a heraldicai fejtegetéseivel, a
miket Koczur nagy kegyelettel hallgatott. Hét leczke után lehet is
már az embernek jól hallgatni spanyolul.</p>
<p>A vendég urak kalapjaikat vették és búcsuztak.</p>
<p>A donna kezet szorított Kornéllal, s az úgy tapasztalá, hogy ez
a legsimább bársonykéz a világon.</p>
<p>Don Manuel pedig kikisérte őket az előszobába.</p>
<p>Kornél megint nyomott egy száz forintost a komorna markába,
mikor a kabátját feladta. (Úgy látszik, hogy a spanyoloknál nem
szokás a főuraknak inast tartani, csak nőcselédet.) Figyelmezteté
rá, hogy össze ne törje azt a virágot ott a gomblyukában.
<span class="pagenum"><a name="Page_341" id=
"Page_341">-341-</a></span></p>
<p>A lépcsőn aztán Koczurnak eszébe jutott, hogy ott felejtette a
sétapálczáját s visszaszaladt érte.</p>
<p>A hidalgó még ott volt az előszobában; a mint összetalálkoztak,
mind a kettő elnevette magát. Aztán kezet szorítottak, úgy
nevettek. Nem beszéltek hozzá semmit.</p>
<p>A hidalgó látta, hogy Koczur a pálczáját keresi: ő megtalálta, s
odanyujtotta azt neki, aztán mikor az át akarta venni, jól a
tenyerébe húzott vele. Arra meg Koczur kapta el a pálczát, s
visszasózott egyet a hidalgó hátára. S ismét összenevettek.</p>
<p>Furcsa búcsúvételi mód ez a spanyoloknál!</p>
<p>Kornél megvárta Koczurt a lépcsőrácsozatnál. Ő már elfelejtette,
hogy mikép kell azt fölnyitni.</p>
<p>– Te! mondá neki nagy örömmel, ő elfogadta az equipageomat!
Érted, mi az?</p>
<p>– Az, hogy most gyalog mehetünk haza.</p>
<p>– Ostoba vagy! ő az én fogatomon fog járni s mindenki azt fogja
hinni, hogy ő az én szeretőm.</p>
<p>Kornél ezt is nagy dicsőségnek tartotta.</p>
<p>– Hát a donna mit adott érte?</p>
<p>– Látod ezt a virágot itt a gomblyukamban? Tudod, mi ennek a
neve?</p>
<p>– Tudom. Muskátli.</p>
<p>Pátts! Kapott egy pofont a képére.</p>
<p>Ennek a pofonnak pedig az a genesise, hogy a jockey-clubban a
gavallérok egymás között donna Atalantát «donna Muskátli»-nak
szokták nevezni, mivelhogy a pelargoniumnak csakugyan ez a népies
neve. S ez Kornélt fölöttébb boszantotta.</p>
<p>– Ez a Pelargonia! Az ő családi viráguk. Ott van a czimerükben.
Az ősük Montezuma ültette azt és hozta át Spanyolországba. No, ne
haragudjál.</p>
<p>Azzal megcsókolta Koczurnak az arczát azon a helyen, a hol
megütötte. Ez már bevett szokás volt.</p>
<p>A míg a köszvényes házmester ujra előkeczmelgett a csengetésre,
a két ifjú úr tanakodhatott a kapu alatt. <span class=
"pagenum"><a name="Page_342" id="Page_342">-342-</a></span></p>
<p>– Jól van, mondá Koczur. Ez hát «foglaló». De hát mit kaptunk
érte?</p>
<p>– Szintén foglalót. Meg van engedve az üres napokon látogatást
tennem a háznál és minden próbáin megjelenni.</p>
<p>– Ez már valami.</p>
<p>A házmestertől aztán kikérdezte Kornél: «van-e itt istálló?»
Van. «Hát kocsiszin?» Az is van. «No hát ki kell nyitni a kaput, be
kell járatni a hintót, az itt marad.»</p>
<p>A házmester ellenvetést akart tenni. Egy százas elhallgattatá. A
hintót bejáratták az udvarra.</p>
<p>– Mennyi az évi béred? kérdé Kornél a kocsistól.</p>
<p>– Ötszáz forint.</p>
<p>– Itt van. Ezentúl donna Atalantát fogod szolgálni. Ha jól
viseled magad, megjutalmazlak.</p>
<p>Be sem várta, hogy megköszönjék, futott ki az udvarból, vitte
magával Koczurt is.</p>
<p>Aztán megint jutott valami az eszébe. Visszaszaladt. Még nyitva
találta a kaput.</p>
<p>– Héj, kocsis!</p>
<p>Az már a lovakat kezdte leszerszámozni.</p>
<p>– Gyere ide. A lovaknak széna is kell, meg zab. Nesze kétszáz
forint. Jól tartsd a lovakat.</p>
<p>Még egyszer visszaszaladt az utczaszegletről. Most már zárva
volt a kapu, a házmesternek kellett csengetni.</p>
<p>– Majd elfeledtem. Ön hivassa ide rögtön a kocsigyárost s az én
czímerem «mellé» festesse oda a Pelargonio czímert. Itt van egy
százas.</p>
<p>– Csak az egyik ajtajára a kocsinak?</p>
<p>– Ostoba! Mind a kettőre. Itt a másik százas.</p>
<p>Most már aztán mindenről volt gondoskodva. Mehetett Koczur után,
a kinek hazáig lihegő hangon beszélt el mindent, a mi társalgásuk
tárgya volt az isteni Atalantával; össze-vissza, az elejét hátulra
téve, keverve az igazat a képzelettel! hozzá adva sok nem mondott
dolgot, s levonva belőle a tökéletes diadalra való kilátást.
<span class="pagenum"><a name="Page_343" id=
"Page_343">-343-</a></span></p>
<p>Ezen az estén nem volt donna Atalantának dolga a circusban;
azért ő sem ment oda, hanem a jockey-clubba sietett s ott
mindenkinek elbeszélte az élményeit a legkörülményesebben, illendő
változatokkal. Azt a históriai adatot, hogy a gomblyukában levő
virágot Pelargoniának hivják, hogy azt Montezuma maga ültette, s
donna Atalanta di Pelargonios szakította le és tűzte fel e helyre,
minden embernek meg kellett ma tudni.</p>
<p>A tizennyolczadik ismétlésnél még azt a marginális észrevételt
is hozzátette a commentator, hogy ezt a virágot egyedül a don
Pelargonios családnak van megengedve a czimerében viselni
Spanyolországban, a gomblyukában viselni pedig egyedül Opatovszky
Kornélnak, Bécs városában. S a ki az ellen vét, azt
Spanyolországban lenyakazzák, Bécsben pedig ő lövi agyon.</p>
<p>Örömében vesztett is kegyetlenül a tarokkban.</p>
<p>Most aztán már egészen megfelelő tér volt nyitva a
bolondságának. Ő volt az első mindig a circus próbáin s fölmentette
don Manuel di Pelargoniost a diva mantilláának őrzésétől. Ezt nem
engedte magától elvétetni. Jó barátságot kötött a bohóczokkal, s
arra is rá hagyta magát venni, hogy a társaság főkomikusával együtt
egyszer a próbán ellovagolja azt a tréfás jelenetet, a minek a
czíme «John Bull és a fia». Csak egy kis biztatás kellett volna
neki, még nyilván is föllépett volna benne, telt ház előtt.</p>
<p>Napról-napra nagyobb bolondja lett e phantasiájának. Már nem is
lehetett vele egyébről beszélni.</p>
<p>Büszke volt rá, hogy Atalanta senki mástól nem fogad el
ajándékokat, csupán ő tőle. De azokkal lehetett is dicsekedni. A
bikaviadal másodszori előadásánál (ezt közkivánatra többször
kellett ismételni) egy pár szattyán topánkát ajándékozott a
művésznőnek: mindegyiken hat solitair gyémánt volt gomb gyanánt. Jó
helyre kerültek. Ott legjobban megbámulhatja azokat a közönség – a
végjelenetnél.</p>
<p>Hanem ő még mindig nem kapott viszonzásul egyebet <span class=
"pagenum"><a name="Page_344" id="Page_344">-344-</a></span> a
mindennapi pelargonium virágnál. Azt naponkint maga tűzte oda a
mellére Atalanta. Azonban még odáig sem ment, hogy a kezét
megcsókolja. Olyan volt az a szép hölgy, mint egy virágtárlat:
«Kéretik a tisztelt közönség semmihez hozzá nem nyulni».</p>
<p>A circus próbáin nem csupán Kornélnak volt szabadalma
megjelenhetni. A divat-arszlánok mindegyike bejáratos volt oda, a
kinek sikerült ismeretséget köthetni gyalog vagy lóháton. Gyakran
találkozhatott itt Diadém barátjával is a többek között.</p>
<p>Egy reggel a próba közepén belép a manégebe Diadém úr.
Opatovszky meglátja, hogy egy pelargonium van a gomblyukában. Nézi
lorgnettel: az bizony Montezuma szent virága. Egyenesen rámegy s
azt kérdi tőle brusque megszólítással:</p>
<p>– Hogy meri ön a gomblyukában viselni ezt a virágot?</p>
<p>– Mit? Ezt a «Muskátlit?»</p>
<p>Pátts! Már akkor ott volt az ábrázatján a pof…</p>
<p>… Fatális helyzet! Hiszen azt mindenki tudja, hogy Opatovszky
bolond; úgy osztogatja a pofonokat, mintha bérmálna. Négyszem közt
nem is venné azt az ember számba, visszaadná neki s ki volna
egyenlítve a dolga; de nyilván tíz más gentleman előtt kapott
pofont nem lehet egyszerűen nyugtatványozni s aztán
elkönyvelni.</p>
<p>A többi urak természetesen rögtön közbevetették magukat s nem
engedték, hogy még a próbát is megzavarja ez az intermezzo.
Opatovszkynak haza kellett menni s otthon várni a cartellvivőket, a
kik majd mindjárt jönnek.</p>
<p>– Átkozott história! dörmögé Diadém úr Koczurhoz. Erre nem
voltam készen annál a bolondnál. Már most mit csináljak vele? Meg
kell verekednünk. Ha agyonlövöm, dugába dől az egész ráépített
tervünk, ha pedig nem lövöm agyon, ő teszi meg nekem, kitelik tőle,
a milyen bolond.</p>
<p>– Ne féljen semmit, majd elcsinálom én ezt. A kihivó fél adja a
pisztolyokat, de a kihívott párbajsegéde tölti azokat meg. Az én
leszek. <span class="pagenum"><a name="Page_345" id=
"Page_345">-345-</a></span></p>
<p>– Jaj, barátom, így az nem fog menni. A másik két secundans is
ott lesz, s az nem engedi, hogy vaktöltéssel lőjjünk.</p>
<p>– Hát hiszen nem lesz az vaktöltés. Csak rám kell bizni. Én adom
hozzá a golyókat. Azokat készítem jóféle diachilon flastromból, a
miket meghengergetek plajbászporba, akkor azok egészen hasonlítanak
az ólomgolyóhoz. Megesküszik rá, a ki látja.</p>
<p>– Furfangos egy ficzkó ön, Koczur.</p>
<p>Úgy történt, a hogy mondá. Másnap megverekedtek. Koczur töltötte
a pisztolyokat, megmutatva mindenkinek, hogy valósággal beleereszti
a csőbe a golyót, a mit Opatovszky különösen követelt. Ő ölni, vagy
halni akar.</p>
<p>Valósággal dühös volt. Egyenesen oda szaladt a barrière-re s
húsz lépésről czélzott az ellenfelére keményen.</p>
<p>Diadém úr a bal kezét a szája elé tartotta. Félt, hogy még
belelő azzal a flastrommal. Szerencséjére nem talált.</p>
<p>Most aztán ő fogta fel a pisztolyt. Opatovszky arcza elsápadt,
halálfiának érezte magát. A lövés eldördült. Kornél nagyot kiáltva
kapott az arczához s végig esett a gyepen élettelenül. Segédei és
az orvos odarohantak hozzá. E catastrophára Diadém úr segédei
egyszerre iramodtak keresztül a bozóton, s holnap ilyenkor ki
Svájczban lesz, ki Belgiumban. Diadém maga ott maradt, elbámulva,
mintha a földbe nőtt volna. Meg nem foghatta a dolgot. Mégis
agyonlőtte volna Opatovszkyt? Azt hirtelen felkapták a segédei s
vitték a kocsijához.</p>
<p>Diadém hátramaradt. Tudta, hogy Koczurnak oda kell még hozzá
jönni.</p>
<p>Csakugyan visszatért.</p>
<p>– Hát mi történt?</p>
<p>– Gyerünk a bokorba, mert meglátják, ha együtt beszélünk.
Hahaha!</p>
<p>– Ön nevet?</p>
<p>– Hogy a patvarba ne? Az a bolond flastromgolyó a pofája közepén
találta a barátunkat. <span class="pagenum"><a name="Page_346" id=
"Page_346">-346-</a></span></p>
<p>– S odaragadt?</p>
<p>– Az ám. Jó, hogy a kezével eltakarta.</p>
<p>– Mit mondott az orvos, mikor meglátta, hogy a seben már
flastrom is van?</p>
<p>– Azt mondta, hogy ez unicum a külgyógyászat történetében.
Beragasztottam egy ezressel a száját, hogy értekezést ne irjon róla
a Medicinische Wochenschriftben. Egyébiránt Kornél csakugyan
megsebesült. Az a bolond diachilon birt annyi erővel, hogy egy
zápfogát kiüsse s a bőrt is fölrepeszté az arczán.</p>
<p>– Most már szaladjunk, mert jön a rendőrség.</p>
<p>E szerint mégis teljesen indokolva volt, hogy a megsebesültet
ágyba fektessék s orvosi ápolás alá vegyék. Egy kiütött fog, meg a
felrepedt bőr nem tréfa dolog.</p>
<p>De megvan ennek is a kellemes oldala. Egész nap jönnek a
látogatók, a jó barátok: tudakozódni hogyléte felől. Az orvos és
assistensei egy perczre sem hagyták el az ágyát s figyelmeztetnek
mindenkit, hogy ne kényszerítse beszédre a szenvedőt.</p>
<p>Délfelé várják nála a sebláz bekövetkeztét.</p>
<p>De előbb még a gyönyör visiója jelenik meg előtte.</p>
<p>Egy ajtónyilásnál ki lebben szobája küszöbén be? Maga az
istennő, ő az: Atalanta. Fátyolát hátravetette arczáról s nagyon
halovány. Szemei ki vannak sirva. Leül az ágya szélére s két keze
közé fogja hőse kezét. Az a hetedik mennyországba képzeli magát. A
hölgy int neki, hogy ne beszéljen. Sebe fölszakadhat. Ő sem szól
semmit, csak egyre magnetizálja azokkal a nagy spanyol
szemeivel.</p>
<p>Opatovszky bágyadtnak érzi magát. Természetesen a vérvesztés
miatt. És mégis egy nagy merényletre szánja el magát. Megkisérti a
kezében tartott kezet ajkaihoz vonni. És ime sikerül. Azt az aczél
kezet, melyet egy szilaj mén, egy vad bika nem bir helyéből
elhúzni, ez a lankadt kéz odáig tudja vonni a lehetetlenségig, egy
férfinak az ajkáig, mely azt az élő bársonyt nem érintette soha.
<span class="pagenum"><a name="Page_347" id=
"Page_347">-347-</a></span> Sikerült neki egy csókot nyomni a
kezére. Ah ez a küzdelemhez méltó pályadíj volt!</p>
<p>Képes lett volna rögtön felugrani, ha az ápolói le nem fogták
volna.</p>
<p>Atalanta ovatosan visszavonul s némán int neki, hogy kimélje
drága egészségét. Aggódik miatta.</p>
<p>– Mikor fog ön föllépni? kérdi tőle a sebesült lovag.</p>
<p>– Addig nem, a míg ön fel nem gyógyult! viszonzá hévvel a delnő
s arczára rántja fátyolát, hogy pirulását eltakarja s e szók után
elfut a szobából.</p>
<p>– Nem álom volt ez? kérdezi az ágyban fekvő. Tünemény
ábrándképe. Ébren vagyok-e?</p>
<p>– Ébren, ébren! Hogy ne volnál ébren? kiált egy ismerős hang, s
beront az ajtón a volt ellenfél: Diadém úr, lovagias szokás szerint
sietve látogatását tenni a megsebesített ellenfélnél. Én is
találkoztam vele! Lásd, te szerencsés kópé! Ezt nekem
köszönheted.</p>
<p>– Köszönöm! Köszönöm! rebegi a bekötött fejű: megragadva
látogatója kezét: barátom! Egyetlen, igazi barátom. Hadd öleljelek
meg! S össze-vissza csókolta elragadtatásában. Ő itt volt! Itt ült
az ágyamon, a hogy most te! Így csókoltam meg a kezét, a hogy most
a te arczodat. Így! Így!</p>
<p>Diadém úr alig birta a fejét kiszabadítani a karjai közül.</p>
<p>– Áldott legyen a golyó, mely ezt okozta.</p>
<p>Még így nem áldották a diachilon flastromot, a mióta Hyppocrates
feltalálta.</p>
<p>– Csendesen, kedves barátom! Légy most nyugodtan. Ne bocsássanak
most többé hozzá senkit!</p>
<p>Az orvosok, az órával kezükben álltak az ágy körül, s számlálták
az érütéseket, várva a sebláz beálltát: suttogni sem volt szabad,
csak diákul.</p>
<p>Künn a negyedik teremben pedig a látogatók a pamlagokba,
karszékekbe vagdalták magukat hanyatt a kaczagás miatt. Koczurnak
már az állkapcsába állt a görcs a nagy röhögéstől. <span class=
"pagenum"><a name="Page_348" id="Page_348">-348-</a></span></p>
<h3>KI LESZ NAGYOBB?</h3>
<p>Illavay csak nem tudta megtagadni a régi hajlamait. Most ügyvédi
gyakorlatot folytatott. Ügyfelei értesítették őt unokaöcscse bécsi
kalandjairól, a mire ő még egyszer rászánta magát, hogy Temetvényi
grófnak levelet irjon, figyelmeztetve őt a nagy veszélyre, a mi
családját fenyegeti s a minek nagyon végzetes következményei
lehetnek. Arra kapott a gróftól következő tartalmú levelet:
«Különösen tisztelt uram!</p>
<p>Fölöttébb lekötelezve érezzük magunkat azon szives
gondoskodásért, melyben ön házunkat részesíti. Az ifju Opatovszky
bohóskodásairól nekünk is van tudomásunk, de mi azok miatt különös
aggodalmat nem táplálunk. Az ifjúságnak ki kell forrnia magát, jobb
előbb, mint utóbb. A tréfák, a miket közös védenczünk elkövet, nem
esnek komolyabb beszámítás alá, nem vonnak maguk után
következményeket s nem zavarnak meg semmi viszonyt. A mi körünkben
azokat csak kedélyvillanásoknak nevezik. Megeshetik, hogy az
érintett kalandok Kornél vagyonán érzékeny csorbát fognak ütni, de
ez a mi indulatunkon ő iránta semmit sem fog változtatni; ez iránt
teljesen megnyugtathatjuk önt. Még egyszer hálás köszönetünket
fejezve ki önnek rokonságsugallta figyelmeztetéseért, maradunk
stb.»</p>
<p>– Hát kellett ez neked? mondá magának Illavay, mikor ezt a
választ elolvasta. Most ezek azt hiszik, hogy te vissza akartad
hizelkedni magadat náluk s eljöttél rágalmazni az ő
választottjukat! Megkaptad a magadét érte. Az a másik még a hét
főbűnnel is többet ér, mint te a hét erénynyel. Bizonyos körökben
nem is bűnök azok, csak bohóságok: az ifjúkor kedélyvillámai. Csak
az olyan embernél bűn az ilyesmi, mint te vagy. Nálunk nem esik
beszámítás alá. Mit avatkozol a mi ügyeinkbe? <span class=
"pagenum"><a name="Page_349" id="Page_349">-349-</a></span></p>
<p>Föltette magában, hogy jövőre, a hol még ezt a két nevet
kimondani hallja, onnan elfut.</p>
<p>Hanem azért, hogy Illavaynak ilyen választ küldött a gróf, az a
levél nagy szeget ütött a fejébe. Felkereste rögtön a leányát.</p>
<p>– Pálma! Nekünk fel kell mennünk Bécsbe; még pedig hosszabb
időre.</p>
<p>Pálma gyanított valamit.</p>
<p>– Az egész téli időt itt töltöttük falun s most a tavaszi időkre
megyünk fel? kérdezé.</p>
<p>– Még hátra van az utolsó udvari bál.</p>
<p>– Lesz ott nekem valami dolgom?</p>
<p>– Lesz. Most irt nekem valaki, hogy ez a házasság erősen
veszélyeztetve van Opatovszky szeszélyei által.</p>
<p>– «Illavay» irt.</p>
<p>– Kitaláltad.</p>
<p>– Azt irta, hogy a vőlegényem belebolondult mindenféle
tánczosnőbe, szinésznőbe s azokkal foglalja el magát! S ez sérti
«őt?» Nem irtál neki vissza, hogy soha se rontsa vele a kedélyét.
«Engem» nem sért. Miattam mulathat a vőlegényem, most és ezentul, a
hogy akar.</p>
<p>– Ilyenformát válaszoltam igen is Illavaynak. De előtted nem
titkolom a veszélyt. Opatovszky nagyobb bajba ártotta magát, mint a
mi egy hóbortos kalandon szokott végződni. Az a nő, a kinek a
hálójába került, nem valami közönséges modern Aspasia, a ki csak a
martalékainak a vagyonát akarja elhalászni. Ennek több kell. Ez nem
a mámorral lánczolja magához a rabszolgáit; hanem a
szomjaztatással. Ez egy kifinomított cselszövő, minden érzéki
gyöngeség nélkül. Veszedelmesebb azoknál, a kik szépségüket
eladják. Ez nem elád, ez vesz. Közel van hozzá, hogy megvegyen
rajta egy embert, a ki neked vőlegényed. Ez a hirhedett
Atalanta.</p>
<p>– S ezért kell nekem most fölmennem Bécsbe?</p>
<p>– Ezért. <span class="pagenum"><a name="Page_350" id=
"Page_350">-350-</a></span></p>
<p>Pálma keserűen nevetett; aztán lecsüggeszté a fejét s kezeit
összekulcsolá.</p>
<p>– Hiszen vétettem nagyot; jól tudom. De hogy ily hamar utolérjen
a büntetés, hogy ily keserűen bünhődjem érte; azt nem hivém. Hogy
én nekem most a jegyesem után kell mennem és versenyre szállnom
érte egy abelérával, a ki fejtetőre állva mutogatja magát a
közönség előtt! Nekem! – Ah! Ilyen megaláztatás nem érte a
Temetvényiek czímerét akkor, mikor a zászlójukba Dózsa pórhada
törülte a bocskorát! – Én vívjak meg: egy Atalantával! s a
pályadíj: egy Opatovszky Kornél! – Istenem! Én Istenem!</p>
<p>– Ennek meg kell lenni.</p>
<p>– Jól van. Meg lesz. Tessék megparancsolni, mikor menjünk! Minő
pompát, minő jelmezeket vigyek magammal? Megértettem a feladat
egész súlyát. Híven fogom azt teljesíteni. Megjelenek az arénán. –
Előveszem, a mit tanultam. – Aztán dőljön el, hogy melyikünk hát a
nagyobb komédiásné: az-e, a ki mindent megmutat, vagy az, a ki
mindent eltitkol?</p>
<hr class="tb" />
<p>E hölgytornában nem maradt Pálma grófné segítség nélkül. Kornél
báró alig gyógyult fel párbajsebéből, a mint kap egy hosszú levelet
a csehországi hadparancsnokságtól, hogy mint tartalékos tiszt,
siessen berukkolni rögtön és azonnal az ezredéhez. Ezzel pedig nem
lehet disputálni. Opatovszky azt hitte, hogy rettenetes nagy baj
lehet a hadseregnél, ha már ő rá is szükség van. Hát csak felvette
ismét a dzsidás egyenruhát: ebben búcsuzott el Atalantától. Ez
alkalommal könyeket is látott ragyogni a bűbájos hölgy szemeiben, a
mik csak azon biztatásra engedtek helyt a mosolynak, hogy a
távolból is sűrűn fognak egymással levelezni. Azt bizonyosan meg is
tartották. Atalanta minden nap irt Kornélnak. S a levél nagyobb
csábító, mint a szó, mert azt újra meg újra el lehet olvasni: s ha
a toll hegye oda irja a levél végére az <span class=
"pagenum"><a name="Page_351" id="Page_351">-351-</a></span> ezer
meg százezer csókot: az a szomjuságot csak fölkelti, de el nem
oltja.</p>
<p>Kornél ezrede Prágában állomásozott.</p>
<p>Egy napon az ezredparancsnok felhivatja magához s tudatja vele,
hogy a jövő héten a bécsi várlakban udvari bál fog tartatni s arra
minden ezrednek a tiszti karából két tag hivatalos. Opatovszky báró
van kiszemelve egyiknek.</p>
<p>Ennél kellemesebb kiküldetést nem találhattak volna ki Kornél úr
számára. Kapott hozzá egy egész hétre való szabadságidőt.</p>
<p>Be kellett jelentenie, hogy mikor indul. Még ma az esti
vonattal.</p>
<p>Repülni szeretett volna.</p>
<p>Az egész úton veszekedett a kalauzokkal, hogy minek megy a vonat
olyan lassan? hiába magyarázták neki, hogy ez vegyes vonat. Untában
minden állomásról táviratozott Atalantának, hogy jön; nem gondolva
meg, hogy éjjel a házmester a táviratokat mind a feje alá rakja s
rajtuk alszik.</p>
<p>Az utolsó félórának már minden perczét számlálta: az a
leghosszabb idő a világon! Végre berobogott a vonat a bécsi
indóházba. Kornél az ablakból kihajolva leste, hogy nem
várják-e?</p>
<p>Persze, hogy várták.</p>
<p>De nem az, a kit ő ohajtott; hanem valaki, a kiről régen el is
felejtkezett már, hogy van a világon: a kedves Temetvényi Ferdinánd
gróf.</p>
<p>Pedig ennek nem is táviratozott, hogy jön.</p>
<p>Szörnyen örültek, hogy megláthatták egymást. Összevissza
ölelkeztek, csókolóztak.</p>
<p>– Az udvari bálra jöttem; mondá Kornél.</p>
<p>– Mi is arra jöttünk fel.</p>
<p>– No ez dicső! Meddig maradnak itt?</p>
<p>– Egy hétig.</p>
<p>– No az dicső! Én is épen addig maradok. Hol vannak szállva?
<span class="pagenum"><a name="Page_352" id=
"Page_352">-352-</a></span></p>
<p>– Hát a saját palotánkban. – A Temetvényi-palotát nem ismerné ön
Bécsben?</p>
<p>– Úgy? igaz! Pardon. Egészen konfúz vagyok.</p>
<p>– Ott még önnek is tudunk helyet adni. Egész külön lakosztály
áll a rendelkezésére. Hisz nem vagyunk egymásnak idegenek.</p>
<p>Erre a szóra Kornél kissé megmerevítette magát.</p>
<p>– Kérem. Nekem magamnak is van palotám. Benne van Koczur, mint
major domus.</p>
<p>Most azután a grófon volt a sor pantomimikát csinálni. Felhúzta
a vállait s a kezeit dörzsölte.</p>
<p>– De hát, édes Kornél, ön még nem tudná, – hogy ezzel a
palotával mi történt?</p>
<p>– Tán leégett?</p>
<p>– Valamivel még rosszabb. Önök elmulasztották a második
részletfizetést teljesíteni s a határidő után a volt tulajdonos
visszavette azt. Most már nem az öné.</p>
<p>– De hisz én százezer forintot fizettem rá.</p>
<p>– Az ott veszett; úgy volt a szerződés.</p>
<p>– Koczur nem irt nekem erről semmit.</p>
<p>– Nem ám: mert őtet meg hazaküldték s internálták Vágujhelyre,
mint foglalkozás nélküli egyént.</p>
<p>Kornél agyonlőtt embernek érezte magát. Csak az uniformis
tartóztatta, hogy ríva nem fakadt.</p>
<p>A gróf aztán megveregette a vállát.</p>
<p>– No, ne verje önt le az az elvesztett százezer forint. Máson is
megesik az. Hanem máskor a szerződéseit bízza gondosabb emberekre.
Bécsben nem lehet azokat olyan patriarchalisan venni, mint régen
odahaza minálunk. Verje ön ki a fejéből azt a kis kellemetlenséget.
Jöjjön a körünkbe, majd iparkodunk azt önnel elfelejtetni. Pálma is
itt van.</p>
<p>Opatovszky még ennyire hadifogolynak nem érezte magát, mint
ezuttal! Adieu már donna Atalanta! Megfogta a karját a leendő papa,
s viszi magával a czímeres hintóhoz: betolja maga elé s ráül a
köpönyege szárnyára: <span class="pagenum"><a name="Page_353" id=
"Page_353">-353-</a></span> onnan nem szállhat ki elébb, mint mikor
a hintó a nagy ódon kapuboltozat alá begördül. Ez pedig a börtön: a
Temetvényi-kastély.</p>
<p>Ki lehet innen szökni! gondolta magában a fogoly.</p>
<p>Hanem aztán tapasztalá, hogy nagyon jó stratagéma van ellene
kigondolva.</p>
<p>Alig foglalta el a lakosztályát, mely három szobából állt, a
midőn jött hozzá a komornyik, a kit már olyan jól ismert
Gargóvárról s hozta számára ezüst tálczán egész halmazát a
mindenféle leveleknek, a miket számára leendő ipa ura palotájába
küldöztek: a saját palotája elrepülvén a légbe.</p>
<p>Azokban mind meghivások, rendeletek voltak a hét minden
napjára.</p>
<p>– Ha megengedi a báró úr, majd én fölbontom a leveleket és
osztályozom, ki melyik napra szól? délelőttre, délutánra, estére?
hogy rendben legyenek.</p>
<p>– Ugyan tegye azt.</p>
<p>Volt ott hivatalos rendelet katonai előljáróságoknál teendő
jelentkezésre, meghívás az udvari bálra az udvarmesteri hivataltól.
Felhivás tisztelgésre az összes tiszti karral az itt időző Radeczky
tábornagynál; díszelőadásra az új török nagykövet tiszteletére.
Volt ott azután egy bizalmas közlemény a térparancsnokságtól,
melyben az itt időző katonatisztek figyelmeztetnek, miszerint a
legközelebbi hét nap alatt estétől reggelig a szállásaikon
tartózkodjanak; mert valamelyik éjjel, felsőbb parancsra,
próbaallarm fog veretni, hogy hány percz alatt tud a helyőrség
kirendelt helyén fegyveresen sorakozni. Kiki tudja meg, hogy mely
kaszárnyához tartozik. – Következik egy meghivás Westmoreland
herczeg angol nagykövet tánczestélyére, összekötve nagynevű
művészek hangversenyével. Azután meghivás báró Augusztin, katonai
szaktudós felolvasásaira, minden fegyvernembeli katonatisztek
számára. Práterkocsizás. Azután egy temetkezési parádé: egy Pestről
Bécsbe hozott magas állású <span class="pagenum"><a name="Page_354"
id="Page_354">-354-</a></span> hadvezér végtisztességére. Azután: ő
felsége a görög király fog megérkezni. Nagy hadseregszemle, és a
többi, és a többi. Nem maradt itt annyi idő, hogy donna Atalanta
regényét tovább lehessen folytatni. Azonfelül még mindenütt a
gallérjához ragadva a Temetvényiek atyafiságos kezei.</p>
<p>«Megálljatok csak, gondolá magában, majd találok én ki valamit,
hogy tőletek megugorhassam.»</p>
<p>A mint a komornyik dátum szerint rendbe szedte a meghivásokat, ő
is készen volt az átöltözéssel; a gróf egyik fogata már ott várt
rá: ez volt a mozgó börtön, ez vitte a katonai előljáróságokhoz, a
kiknek be kellett magát jelentenie. No, most innen megugrom,
gondolta magában. Nem lehetett. Mintegy véletlenül útjában találta
egyik katonai bajtársát, egy fiatal grófot, a Temetvényieknek
nőágról való rokonát, az karonfogta, elvitte magával a carroussel
vezénylőjéhez, beiratta, lovat választott a számára. Dámája már
van: Pálma grófnő. De a jelmez végett előbb azzal kell beszélni,
hogy minőhöz van kedve, mert az összetartozó párnak összhangban
kell lenni; tehát a bajtárs visszavitte szépen a
Temetvényi-palotába s Kornél úrfi azon vette észre magát, hogy
megint csak ott van a börtönben s Atalanta helyett Pálma grófnőt
látja maga előtt.</p>
<p>Nagyon örültek egymásnak. A cousin elmondta, hogy miben járnak.
Akkor aztán előszedték a jelmezképeket: válogattak, tanakodtak:
melyik fog jobban illeni. Czifraságról levén szó, ebben már Kornél
is örömét találta. Pálma ó-német jelmezhez hajlott, de Kornélnek
meg az volt a kivánsága, hogy ő szaraczén lovag legyen. Pálma volt
a ki engedett. Így tehát ő is török Kadinának fog öltözni.</p>
<p>A cousin aztán magukra hagyta őket.</p>
<p>Kornél pedig azt gondolta, hogy most itt az alkalom egy kis
összekoczódást kezdeni. Ők némi izetlenkedéssel váltak el az
eljegyzés napján egymástól. Ezt lehetne folytatni. <span class=
"pagenum"><a name="Page_355" id="Page_355">-355-</a></span></p>
<p>– Tudja, miért választottam azt a török jelmezt, kérdé Kornél. –
Azért, mert ez arra a bizonyos török herczegre emlékeztet, a kiről
ön olyan szép verset szavalt. Még most sem mondja meg, hogy ki irta
azt a verset?</p>
<p>Pálma vette észre a kitörési szándékot s szépen bevágta az
utját. Csupa szelídség és jó kedély volt ezuttal.</p>
<p>– Hát miért ne mondanám meg? Önnek a nagybátyja az: Illavay.</p>
<p>– Ah! Az alattomos. A nagy mogorva prózai ember! És ő verseket
irt. És ő verseket tanított be önnek. Vallja meg, hogy ő szerelmes
volt önbe!</p>
<p>– Mi nagyon becsültük egymást.</p>
<p>– Csakhogy tudom! No ezzel szépen fogom őt majd boszantani.</p>
<p>– Azt nagyon rosszul tenné ön. Neki mi nagyon sokkal tartozunk.
Ő minket igen nagy veszélytől szabadított meg, a mi különösen rám
nézve iszonytató volt; a saját életét koczkáztatta értünk valódi
hősi módon. Mikor gyémántjaimat elrabolták, ő átment az oczeánon,
hogy azokat visszaszerezze. És különösen ön nagyon sokkal tartozik
neki. Kétszer mentette meg önt a haláltól. A másodiknak én magam
tanuja voltam: az ő keze tartotta fel a pallost, mely az ön feje
fölé volt emelve. Pedig csak hallgatnia kellett volna, csak
helyéből meg nem mozdulnia, s most ő volna az ön birtokainak
örököse. Illavay az egész világra nézve egy nagy, nemes lélek; önre
nézve pedig több, mint az édes atyja. Önnek azt az embert szeretnie
kell.</p>
<p>Brava, bravissima! Tapsolhatunk. Ez a jelenet igen jól sikerült.
Felmagasztaltuk Illavayt, – azért, hogy megtartsuk magunknak
Opatovszkyt. Mert ha még azt is megteszi Kornél, hogy Illavayt
insultálja azzal, a mit Pálma elárult felőle, akkor nem volna egyéb
hátra, minthogy a szeme közé vágja a jegygyűrűjét s kidobassa az
inasaival őt, egész kis királyságával együtt, az ajtón.</p>
<p>Azonban a nemes páthosz nem veszett kárba, Kornélnak
<span class="pagenum"><a name="Page_356" id=
"Page_356">-356-</a></span> lágy szive volt, mint a viasz: minden
benyomásra átalakuló. Ez emlékekre elérzékenyült. Megcsókolta Pálma
kezét és megtért.</p>
<p>– Igaza van, kedves Pálma. Ön az én jó angyalom. Lássa, nem
vagyok én rossz ember. Ön engem egészen jóvá fog tenni, meglássa.
Megengedi ön nekem, hogy én önt nagyon, nagyon szeressem?</p>
<p>– Hiszen azért kötjük össze életünket.</p>
<p>És azután tovább is igen jól játszotta szerepét Pálma grófnő.
Szelid, átadó kedélyével csendesen visszahódítá hóbortos
vőlegényét. Iparkodott kedvében járni; s aztán felvette
vágytársnéjának saját fegyverzetét s a tulajdon harczterén
versenyzett vele: lóhátra ül és bemutatta művészetét a carroussel
próbáin s a koronás látogató tiszteletére rendezett díszelőadáson.
És Kornélnak, ha minden ember nem mondta volna is, saját szemeinek
el kellett hinnie, hogy az ő menyasszonya a legbájosabb jelenség az
egész tündéri csoportban: kivált ebben a keleti jelmezben olyan
volt, mint az ezeregyéjszakai mesék földfeletti tüneménye. Imádnia
kellett!</p>
<p>A mint beleszeretett a menyasszonyába, úgy kiszeretett abból a
másikból. Az a másik volt a láz, emez a kigyógyulás. Nem kellett
már őrizni, kisérgetni: megjött magától. Ha megszabadulhatott a
hivatalos szertartásokból, sietett a menyasszonyához s estélyeken,
társaságokban odacsatlakozott hozzá s ki nem fogyott a bámulatából.
Hagyta magát általa vezettetni, mint egy gyermek.</p>
<p>Pálma meg volt győződve tökéletes diadaláról.</p>
<p>Pedig még hátra volt a vendégszerepből a jutalomjáték, a chef
d’oeuvre: a pièce de resistance: a megjelenés az udvari bálban, a
mi annyi sebes dobogást okoz olyan szíveknek, a mikben csupa kékvér
lüktet.</p>
<p>Ez a hetedik nap estéjén következik. Pálma grófnő egy nagynénje,
herczeg * * * * né vezetése mellett jelenik meg mindezen nyilvános
ünnepélyeken, a ki Innsbruckban lakozik, s ez ünnepélyre maga is a
Temetvényi-palotában <span class="pagenum"><a name="Page_357" id=
"Page_357">-357-</a></span> szállt meg. Itt van a két család minden
ija-fia, s azok úgy körülfogják, úgy őrzik, úgy gondozzák
Opatovszky Kornélt, hogy az nem tehet egy lépést, nem vethet egy
pillantást, nem ejthet ki egy szót, a miről tudomást ne vennének. A
Szent Hermandad, a szabadkőmüvesség, az orosz rendőrség nem őrzi
úgy a maga gyanus embereit, mint őt ezek.</p>
<p>Az is nagy befolyással van a kedély-állapotára, hogy egész nap
el van foglalva.</p>
<p>A democrata publikum ugyan ezt nem akarja elismerni
foglalkozásnak, de próbálná csak meg egyszer, hogy mit tesz az, a
mit magas körű mulatságnak neveznek? hej hogy kérezkednék a
műhelyébe vissza! – Nagy munkát végzett ő mindennap. Nem volt ideje
a henyélésre, pedig, mint tudjuk, ez a sátán párnája. A szinházakba
s a Burgba és a nagy operába együtt járt Temetvényiékkel; onnan
thea-estélyekre mentek; azután haza kocsiztak. Éjjel gyalog kimenni
az utczára katonatisztnek nem lehetett, mert az alarm-rendelet
miatt otthon kellett tartózkodnia; a ki az ellen vétett, azt az
őrjárat bekisérte a kaszárnyába s szobafogságot kapott. Összevágott
szépen a földi és a mennyei gondviselés, hogy az elvesztett fiút az
övéinek teljesen visszaadja.</p>
<hr class="tb" />
<p>Ki irhatna le egy udvari bált a bécsi császári várlakban? A
benn-élőnek is nehéz az, hát még egy odavetődött egynapi
bámulónak!</p>
<p>Háromezer vendég, a kik közül minden ötödik mágnás, minden
tizedik tábornok, minden ötvenedik volt vagy levő, vagy leendő
miniszter, s minden ötszázadik – ismerős. E nemzeti díszruhák, s
katonai egyenruhák, rendjelmezek, paszomántos frakkok, papi talárok
egész gyülevésze, a miben a sporadice felmerülő fekete frakk úgy
tünik fel, mint a ragout-levesbe esett légy. És mindez behintve a
világ minden országainak rendkeresztjeivel és csillagaival. Valódi
Kis-Európa. Magyar beszéd, német <span class="pagenum"><a name=
"Page_358" id="Page_358">-358-</a></span> szó, franczia, horvát,
cseh, lengyel olasz discursus egymással tőszomszédságban. Járni nem
lehet, csak furakodni. A colossalis trónteremtől kezdve, melynek
oszlopközei egész erdejével vannak diszítve az exoticus virágoknak,
a csupa gobelinszőnyeggel bevont melléktermekig, valamennyi egy
tarka hangyabolytól nyüzsög, egy czifra élő mozaik az, csupa
férfiakból. A tömérdek katonai egyenruha vegyítve a máltai lovagok
lángpiros és arany, a németrend lovagjai fehér és ezüst
jelmezeivel, a püspökök violaszin, a cardinálok biborvörös
talárjaival, a diplomaták aranyhímzésű frakkjaival, a magyar és
lengyel főnemesek sujtásos, bogláros díszöltönyeivel. Hanem azért,
hogy olyan tarka, mégis szomorú társaság az. Egy bál – csupa
férfiakból. A hölgyek a belső elfogadási termekben vannak, a hol az
anyafőherczegné cerclet tart. S a hőség Nabukodonozor kemenczéjét
kezdi megközelíteni. Egy-egy titkos sohajtás hangzik el a «buffet»
után. Sok sarkantyus vitéz szeretne már otthon lenni s a csizmáitól
megszabadulni. – Végre megkondul a jeltadó kamarásbot, az udvar jön
ki a belső termekből s vele együtt a hölgykoszoru, a diplomatiai
kar s a püspöktestület, az a három elem, mely a világot
kormányozza. A férfi-tengerben egy szűk meder nyilik, a melyen
átkigyózhat az emberi nem szebbik fele, (nem a püspököket értjük)
és – mint az Amazon folyamról irják, hogy még a tengerbe ömölve is
messze megtartja a kék szinét, – így vonul keresztül a tarka
tömegen, csupa fehér és halvány szinű öltöny, keresztül a gobelinek
szobáin, a nagy tróntermen: ott azután valamerre eltünik. Valami
zenét is lehet hallani: de azt már kevesen élvezik, az ezernyi
férfi sereg omlik az álarczos bálok redoutja felé, a hol a
férfi-buffet van berendezve. Csak igen kevesen, a beavatottak
birnak sejtelemmel arról a mellékajtócskáról, melyen át a hölgyek
eltávoztak a külön étkező-szobákba, a hová őket csak nagyon
kiváltságos alakoknak lehet követni az erősebb nemből. – Ez azután
egy festőt kétségbeejtő <span class="pagenum"><a name="Page_359"
id="Page_359">-359-</a></span> látvány! – A mi egy monarchiában
féltve őrzött szépség és ragyogvány, feltalálható mind egy rakáson.
Tengere a selyemnek, fellegei a csipkének, tejutja a gyöngynek és
gyémántnak s örvénye a szépségnek! Kép csupa fényből, minden árnyék
nélkül. Vakító felhők, hófehér keblekből és vállakból,
villámlobogás szép szemekből, szivárvány gyémántözönből. Ez élő
apocalypsisba jutott bele Opatovszky is. Szabad volt neki, mint
declarált vőlegénynek, menyasszonya után menni. S még ez olympi
versenyében is a büszke szépségeknek, azt mondá neki minden suttogó
szó, minden elbámuló tekintet, hogy az ő választottja a
legragyogóbb tünemény e fény közepett. Ez a szép kisértet, mikor
körülragyogja minden özöne a dicsfénynek, olyan abban, mint egy
szent alak.</p>
<p>Opatovszky egészen meg van igézve. Fényes főurak ereszkednek le
hozzá, üdvkivánataikat átadni ahhoz a szerencséhez, hogy e büszke
szépséget magáénak mondhatja. Nem is tud betelni a nézésével. Nem,
ilyen hókebel, ilyen márványkarok, ilyen hattyunyak, ily deli
termet nincs több a világon! Övé az aranyalma! Ezuttal Junó győzi
le Venust!</p>
<p>Egy érdemcsillagokkal tele aggatott úr beszél Pálmával, kinek
eltávozta után odainti magához Kornélt a grófnő; s a míg az
pamlagja támláján áthajolva, pihegő keblén felejti bámuló
tekintetét, azt sugja a fülébe:</p>
<p>– Ő excellentiája, a hadügyminiszter, kegyes volt velem tudatni,
hogy önnek szabadságidőt adott két hónapra.</p>
<p>Kornél idvezültnek érezte magát. Hisz ebbe a menyegző napja is
beleesik, s a mézes hónap. Itt maradhat hát Bécsben.</p>
<p>Meg volt neki engedve, hogy egy tabourettre leüljön menyasszonya
mellé s ott táplálja magát gyümölcskocsonyákkal. Tündérországban
nem szokás enni, csak nyalánkodni. Itt nem azok a tündérek laknak,
a kik a bálban pezsgőt isznak s a lábukat fölteszik az asztalra.
<span class="pagenum"><a name="Page_360" id=
"Page_360">-360-</a></span></p>
<p>Hanem azért egy dolgot itt is megtesznek: azt, hogy
pletykáznak.</p>
<p>Az istennők sem élhetnek a nélkül.</p>
<p>Lehet, hogy valaki olyan kezdte, a ki most érkezett valahonnan a
provincziáról, vagy a külföldről, s nem ismerős még a helyi
mende-mondákkal; lehet, hogy csak azért tette, hogy valami kellemes
tárgyat hozzon fel a társalgás alapjául; de az sincs kizárva a
lehetőségből, hogy szándékos maliczia tervezte azt, hogy egy
mindenkinél szebbnek hiresztelt tündér diadalát egy kissé
megkeserítsék. Hiszen egymást boszantani az olymp első etablirozása
óta mindig istennői élvezet volt.</p>
<p>Tehát valaki elkezdte magasztalni a tegnapelőtti carrousselt s
az abban résztvevőket.</p>
<p>A másik hozzátette, hogy mennyivel eszményibb jelenet ez, mint
mikor ugyanilyen lovagjátékot a circusban produkálnak hamis lovagok
és álherczegasszonyokkal.</p>
<p>S mikor egyszer aztán benne voltak a circusban: lehetetlen volt,
hogy donna Atalanta nevét ki ne mondja valaki.</p>
<p>Ezen egy másik megbotránkozott. Ily nevet nem volna szabad itt
megemlíteni.</p>
<p>Egy harmadik védelme alá fogta. Ez valódi művésznő, s a művészet
mindenütt salonképes, sőt udvarképes.</p>
<p>De minő művészet! mondá a negyedik. Botrány! Profanatio!
Metternich alatt az ilyent meg nem engedték volna.</p>
<p>Egy fiatal katonatiszt aztán olajat öntött azzal a tűzre, hogy
elkezdte védelmezni. Ezek a productiók oly eszményi szépek; a
legmerészebb fordulatoknál sem találhat bennük a legszigorubb
pruderie legkevesebb indecentiát. Az egy walkyrnak a szilajsága, a
mi megkap, de nem csábít.</p>
<p>Ezért aztán trióban támadtak rá. A megtámadott azt a
vigyázatlanságot követte el, hogy Atalantát erényes nőnek
állította, a ki megközelíthetetlen.</p>
<p>Ezzel az állításával sensatiót csinált. <span class=
"pagenum"><a name="Page_361" id="Page_361">-361-</a></span></p>
<p>Volt egy hang, mely azt állította, hogy Szentpétervárról
kitiltották donna Atalantát.</p>
<p>Ezt tudni kell az orosz nagykövetnek!</p>
<p>Azt nem lehetett előkeríteni; de közelben volt az attaché. Annak
kellett a kérdést eldönteni. Mit tud leghitelesebben Atalantáról?
Erényes nő-e vagy sem?</p>
<p>Az igazi diplomata módra vágta ki magát a kelepczéből, ő tudja,
hogy se nem erényes nő, se nem erénytelen: hanem fiu. Ezért hagyta
el Szentpétervárt, mert kitudták róla.</p>
<p>… És az egész mendemonda alatt úgy kellett ott ülni Pálmának,
mint a ki nem érti, miről beszélnek, s a lábainál ülő vőlegényével
arról susogni, hogy milyen szép lehet már ilyenkor a Como-tó
partján, a hol az a villa áll, a melyben ők a tavaszt fogják
tölteni; és nem árulni el egy arczvonásával sem, hogy minden szó
egy mérgezett nyil hegyét szakítja a szívébe. Kornélnak melege
volt. Pálma oda adta neki a legyezőjét, hogy hűselje vele magát.
Kornélnak megtetszett a remek aquarell-festmény a legyezőn; Pálma
megmagyarázta neki, hogy az valóságos Jorry-mű XIV. Lajos korából,
s hogy az minő mythologiai jelenetet ábrázol.</p>
<p>A szomszédnéja azonban nem akarta neki azt az árkádiai
boldogságot eltürni, egyenesen oda szólt hozzá:</p>
<p>– Hát ön, comtesse Pálma, látta már azt a phœnomenális
alakot.</p>
<p>– Kit? kérdezé Pálma, tudatlan arczczal.</p>
<p>– Donna Atalantát.</p>
<p>– Még nem jutottam hozzá.</p>
<p>– Ah, azt meg kell önnek nézni. Az egy csodatünemény. Egy dæmon
nőalakban. Épen holnapra van hirdetve a föllépése a «lidiados a la
portuguesá»-ban, a kedvencz bikájával, a Kalifával; az rendkívüli
látvány.</p>
<p>– Meg fogom nézni, mondá Pálma, s azzal visszavéve legyezőjét
Kornéltól, azt mondá neki: «Ön is eljön a páholyunkba?»
<span class="pagenum"><a name="Page_362" id=
"Page_362">-362-</a></span></p>
<p>– Nem tudom, felelt Opatovszky; épen holnap estére van kitűzve
báró Augustin felolvasása a katonai szaktudományból, s azon nekünk,
tiszteknek, mind jelen kell lennünk.</p>
<p>S ez valóban olyan okos felelet volt Kornéltól, a milyet soha
életében nem adott: látszik, hogy egy hét óta Pálma lelkének a
kisugárzása alatt áll. Mert hiszen ott ülhet a circus páholyában
Pálma grófnő, lefátyolozott arczczal, a hogy a többi aristocrata
delnők, nem lesz abból semmi baj; hanem ha Opatovszky is oda ül
mellé a páholyülésbe s erről megtudja az a másik, hogy ez az a
vetélytársnő, a ki az ő imádóját más oltárhoz térítette el, s ez
most eljött ide a jegyesével együtt, a magasból megbirálni az ő
nyaktörő művészetét, dicsekedni a diadalával, összehasonlítást
tenni kettőjük között, s a legyezővel eltakarni az arczát, mikor a
komédiásné a végjelenetben a topánkája brilliantjait ragyogtatja az
ég felé, ebből még lehetne valami heccz. S a hecczet mindig
szerették az istennők: példa rá a trójai háboru.</p>
<p>Pálma engedhette volna Kornélnak azt a tisztességes
visszavonulást. De most már ki volt híva! Észrevette azokat a
finom, félszájra vont mosolygásokat, azokat az összekacsintó
szempillantásokat a környező tündéralakoknál, s most már dicsekedni
akart diadalával. Bizonyos volt a győzelme felől.</p>
<p>Szelid mosolylyal fordult oda Kornélhoz.</p>
<p>– Hiszen el lehet arról a felolvasásról szökni a vége felé. A
«lidiados» úgy is az utolsó látvány lesz.</p>
<p>Kornélnak az arcza egyszerre lángba borult.</p>
<p>– Jól van. Elmegyek.</p>
<p>A tündérek mind vissza tudták fojtani kebleikben a kaczagást, s
elkezdtek beszélni a virágkiállításról; de magában mindenik azt
mondá: «holnap nagy bevétele lesz a circusnak, jókor lássunk páholy
után».</p>
<p>Ilyen fényes közönsége még nem volt a circusnak, mint ezen az
estén. Az is sokat tett hozzá, hogy donna Atalantának <span class=
"pagenum"><a name="Page_363" id="Page_363">-363-</a></span> utolsó
fellépése volt hirdetve mára. A páholyokat mind az előkelő világ
foglalta el, a legpompásabb toilettekben, mintha theatre parée
volna. Az urak nagy ovatiókra készültek.</p>
<p>Pálma a nagynénjével együtt ült egy páholyban s a hosszú előadás
alatt a főurak közül többen meglátogatták őket rövid beszélgetésre.
Mikor az utolsó látvány következett, egészen magukra maradtak: az
urak siettek a maguk helyére s Opatovszky még nem érkezett meg.</p>
<p>A serenada pengése alatt előjött a porond hősnője, a hidalgó
karján, a falrengető tapstól fogadva. Ő még csak egy fejbólintással
sem köszönte azt meg. Szokás szerint körülsétált a kisérőjével s
végignézegetett a páholyokban ülő nők arczain.</p>
<p>Pálma felemelte a fátyolát, hogy jobban lásson.</p>
<p>Egy vonaglás a művésznő egész termetén és arczán, elárulá, hogy
ráismert. Sokszor beszélhettek neki e fehér arczról, e kalászsárga
hajfürtökről, e fekete szemöldökről, e csodabájú szemekről.
Kevélyen lejtett odább, a csipőit himbálva.</p>
<p>Azután jött a Kalifa, meg a bohóczok alakoskodása. Ezt senki sem
nézte.</p>
<p>Hanem nézte mindenki azt, hogy Pálma grófnő páholyában
megérkezett egy fiatal katonatiszt, a kinek a delnők kezet
nyujtanak s a kettőjök között levő székkel megkinálják s aztán
hangosan, fesztelenül, elkezdenek vele beszélni. Ez Opatovszky
Kornél.</p>
<p>Nagyon sok elbeszélni valója lehet. Oda sem ügyel az egész
előadásra. Látta ő ezt már eleget! Komédia! komédia!</p>
<p>Pedig Atalanta is őket nézi. Úgy el-elbámul, hogy ügyetlenségek
történnek vele. Egyszer a hidalgónak kell őt félrerántani, hogy a
bika fel ne öklelje. Kedvetlenül, izgatottan tesz mindent. Most
következik a jelenet a karddal és a vörös köpönyeggel.</p>
<p>«Csitt! Pszt!» figyelmezteti a közönség a páholyban fecsegőket.
Ilyenkor suttogni sem szabad. <span class="pagenum"><a name=
"Page_364" id="Page_364">-364-</a></span></p>
<p>Pálma int Kornélnak, hogy hallgasson el: most kell oda nézni, s
arra ő is veszi a látcsövét, szeméhez igazítja s oda szegezi
Atalantára.</p>
<p>A művésznő érzi az arczán ezt a nézést.</p>
<p>Most aztán következik az mindjárt, hogy ő a bika szarvait
megragadva, egész walkyri alakjával felfordulva, felemelkedik s a
legyőzött vadállat így hordozza őt körül minden páholy előtt, s
Pálma grófnő azt fogja rá mondani: «Milyen szép gyémántok vannak a
topánkáin!» a nagynéne pedig azt, hogy «az alsószoknyái merő
brabanti csipke»; mire Pálma grófnő így válaszol majd: «azokat nem
láttam». S a vőlegénye végül egész nemügyeléssel: «Könnyen szerzik
azt az ilyenfajta némberek».</p>
<p>A vörös köpeny lobogott, a bika rekedt bömböléssel rohant a szép
pegadorának; de az ezuttal, a helyett, hogy a kardot, köpenyt
eldobva, az állat szarvait ragadta volna meg, mikor eléje ért:
egyszerre leszurta azt a karddal, oly tökéletesen a nyakcsigolyáján
találva azt, mint akármely matador, hogy rögtön végignyult a
fövényen.</p>
<p>Ez nem volt a repertoiron.</p>
<p>Közönség, játszó személyzet mind elszörnyedve riadt fel; a
büszke delnő pedig azzal a véres karddal odaintett egy
búcsúparadeot vetélytársnője páholya felé s azzal kiszaladt az
arénából.</p>
<p>Nagy zavar lett. Az urhölgyek sikoltoztak, a közönség tolongott
a kijáratok felé; több nő elájult, a gyermekek sirtak: elmaradt
minden ováczió, koszoruhajigálás: mindenki látta, hogy ez
tragœdia.</p>
<p>Pálma rosszul lett. Kitörte a láz; épen úgy, mint a gargóvári
salto mortale után. Kornél alig tudta őt levezetni az előcsarnokig,
s karján tartotta addig, míg az inasa előkerült a hintóval. Aztán
felsegítette őt a hintóba, nagynénjével együtt. Ma nem fognak
együtt theázni.</p>
<p>Maga is bérkocsija után látott.</p>
<p>Egyszer aztán megragadja valaki a vállát. Egy ismerős arcz.
Koczur. <span class="pagenum"><a name="Page_365" id=
"Page_365">-365-</a></span></p>
<p>– Hát te itt vagy?</p>
<p>– Kegyes engedelmével. Vagy akár a nélkül. No engem szépen ott
felejtett méltóságod a faképnél.</p>
<p>– Ha kiutasítottak.</p>
<p>– Hanem aztán visszaeresztettek, Diadém úr közbenjártára.</p>
<p>– Itt voltál az előadáson?</p>
<p>– Sőt még most is itt vagyok rajta. Még nincs vége.</p>
<p>– Hát mi van még hátra?</p>
<p>– Megköszönni az előadást. Hát nem veszi észre méltóságod, hogy
ez az ön jutalomjátéka volt.</p>
<p>– Te. Beszélhetek Atalantával?</p>
<p>– Szokás szerint, mikor gyalog hazamegy; egész hazáig.</p>
<p>– Maradj mellettem.</p>
<p>– A míg ki nem tetszik dobatni.</p>
<p>– Nem szabad tőlem többet elmaradnod. Nem bánom, akármit mond
valaki.</p>
<p>– Majd meglátom.</p>
<p>Azzal elkezdtek alá s fel csatangolni a circus öltözőszobáinak
kijárata előtt. A bérkocsisnak meghagyták, hogy csak maradjon a
nyomukban, a merre majd menni fognak.</p>
<p>Nem telt bele félóra, hogy Atalanta a hidalgóval együtt kilépett
az ajtón. Ezuttal nem vett vizes pokróczot. Hanem azért férfi
ruhába volt öltözve.</p>
<p>Kornél egyszerre oda csatlakozott hozzá, míg Koczur a hidalgót
fogta karon.</p>
<p>– Mit keresztezi ön az utamat? kérdé tőle vad tekintettel a
leány.</p>
<p>– Bocsásson meg, madonna.</p>
<p>– Mit bocsássak meg önnek? Hogy meggyalázott? Hogy megcsalt?
Hogy hazudott? Hogy kitett a világ kaczajának? Vagy azt, hogy a
szivemet összetörte, megkinozta, agyonsebezte? Vagy azt, hogy
idehozta a menyasszonyát, hogy bemutasson neki, mint eldobott
vetélytársnéját, <span class="pagenum"><a name="Page_366" id=
"Page_366">-366-</a></span> hogy éreztesse velem megvetését? Hogy
kaczagjon rajtam, mikor bukfenczeket hányok s eltakarja fehér
arczát, nehogy meglepje azt a szégyen vörhenye, mikor én
«királyágast» állok! Látta ön, hogy mit tettem?</p>
<p>– Madonna! Én jóvá teszek, kárpótolok mindent.</p>
<p>– Hát nem látta, hogy mit tettem! Leszúrtam Kalifát. Kincsemet!
Büszkeségemet! Egyetlen jó barátomat a világon!</p>
<p>– Fényes kárpótlást adok érte.</p>
<p>– E szót ki ne mondja többet! ön nem érti, hogy mit tettem?
Ezzel a döféssel megszüntem komédiásné lenni! Nem játszom többet.
Úrnő vagyok, mint az a másik. Semmi más. Csak olyan grófnő, mint ő,
a kinek az ősei föltett kalappal jártak a király előtt, mikor még
az övéi lótejet ittak Ázsiában.</p>
<p>– Értsen meg, Atalanta; ne fusson el előlem. Esküszöm önnek,
hogy senkit sem szeretek e világon, egyedül önt. Szeretem őrjöngve!
Odaadtam önnek a lelkemet, s nem tudom visszavenni. De ettől a
házasságtól függ egész életem jövendője, előmenetelem, rangom,
vagyoni állásom, mind hozzá van kötve. Ha azt a lánczot elszakítom,
el vagyok taszítva ugyanannyi kéztől, a hány most előre tol.</p>
<p>Atalanta úgy vette észre, hogy valaki e hét nap alatt
megtanította Kornélt okosan gondolkozni.</p>
<p>– Hát akkor mi mondani valója van önnek még hozzám, senor?</p>
<p>– Tegyen ön velem, a mit akar. Ura nem lehetek önnek, de leszek
oly hűséges rabszolgája, a milyen volt valaha nőnek egy férfi.</p>
<p>– Hahaha!</p>
<p>(Ez még mind nagyon okos beszéd.)</p>
<p>Ezalatt a Táborhidra értek, a melyen át kellett jönni a
Lipótvárosból a belvárosba. Még akkor sok ember járt. A gyaloghidon
lassítani kellett a haladást.</p>
<p>– Tehát ön azt hiszi, hogy azt az egyik nőt jó lesz <span class=
"pagenum"><a name="Page_367" id="Page_367">-367-</a></span> elvenni
feleségül, ezt a másikat pedig megtartani szeretőnek?</p>
<p>Bizony nem mondtak neki ellent.</p>
<p>– Hát álljunk meg itt. Mondok önnek egy szót.</p>
<p>Épen a közepén voltak a Táborhidnak.</p>
<p>– Emlékezik rá, mit mondtam önnek egyszer. A ki velem lelket,
szivet cserélni akar, az nekem vagy uram lesz, vagy bolondom. Ura
másnak akar ön lenni: no hát nekem legyen ön bolondom.</p>
<p>Nem értették.</p>
<p>– Megmondjam, a mit gondolok? Álljunk meg. Itt a fele a hidnak.
Ha igent mond, tovább jöhet velem, ha nemet, visszafordulhat. «Si
non, non»! Hát én nem bánom, vegye el a fehér arczú szentet.
Viseljék egymás koronáját. Hanem ha az én pártámat akarja ön
megkapni, azt nem adom, csak a csörgő-sipkáért cserébe. A mely nap
ön a circusban az én kedvemért eljátszsza a John Bullt és fiát, az
nap az ön szeretője leszek. Ha uram nem tud lenni, legyen bolondom.
Más alku nincs. Ne álljunk itt tovább, én sietek; nem várhatok.
Jöhet. Mehet.</p>
<p>Veszedelmes dolog egy bolondnak azt mondani, hogy legyen bolond!
Mert megteszi. És nem lehet előre tudni, hogy micsoda bolondságot
tesz meg?</p>
<p>Erre a szóra egyszerre átkarolta mind a két kezével Opatovszky a
hölgyet s ott, minden járó-kelő ember láttára, megcsókolta az
arczát.</p>
<p>Atalanta elszörnyedve kapott a kezével az arczához, mintha
tűzsebet ejtettek volna rajta.</p>
<p>– Uram! lihegé reszkető hangon. Ha ezt más tette volna velem,
azt megölném, de mert ön tette, hát magamat ölöm meg.</p>
<p>S azzal félkezét a hid mellvédére téve, egy gymnastikai
szökéssel keresztülvetette magát rajta, le a Dunába. Eltünt a víz
alatt.</p>
<p>A járó-kelők, a kik ezt látták, dühödten rohantak Opatovszkyra;
az pedig ösztönszerű mentségül a köpenyzsebébe <span class=
"pagenum"><a name="Page_368" id="Page_368">-368-</a></span> nyult,
csak úgy szokta a bankjegyeket oda begyurni s szétszórta azokat
maga körül, s míg a megtámadók inkább a pénzhez kapva, egérutat
engedtek neki, kimenekült a hintajába; egy perczre úgy rémlett
neki, mintha Koczur ijedt tekintetével találkoznának a szemei, s
akárki volt: azt kiáltá neki: «siessetek utána! százezer forintot
annak, a ki kifogja!» Azután a bérkocsisnak azt mondá, hogy hajtson
csendesen a part mentében. S onnan a kocsi mélyéből nézte el, hogy
indulnak csónakokkal a vizbehaló után, hogy keresik azt csáklyákkal
a hullámok közt; végre jó messze ráakadtak, az idő egy
örökkévalóságnak tetszett odáig. Kihúzzák s aztán nagy néptömeg
kiséri egy hirtelen előhozott bérkocsiig, abba beemelik s léptetve
viszik hazáig az Elendbasteii házba.</p>
<p>Ő is utána hajtatott a kocsijával.</p>
<p>Ott azután gondolkozott rajta, hogy mitévő legyen?</p>
<p>Elszökjék-e s eltagadja, hogy ő volt az, a ki ezt okozta?</p>
<p>Vagy bemenjen megtudakolni, hogy él-e még a tündérnő, vagy
meghalt?</p>
<p>Töprengéséből kisegítette Koczur. Ráismert a bérkocsijára. Ő
épen a házból jött ki.</p>
<p>– Van-e még benne élet? kérdezé tőle.</p>
<p>– Nem tudom. Most jött a doktor. Kérdezze meg tőle. Öt perczig
volt a víz alatt.</p>
<p>– Felmegyek hozzá.</p>
<p>– A hidalgó megeszi önt.</p>
<p>– Beszélj vele. Mondd neki, hogy fél milliót kap tőlem.</p>
<p>Koczur előre ment, Kornél utána.</p>
<p>A hidalgó csakugyan dühös volt. Ordított tele torokból. A
rendkívüli rémület, mint tudjuk, csodákat követ el. Sok eset van
följegyezve, hogy némák megszólalnak a nagy rémülettől. Don
Manuellel annál is nagyobb történt. Ő a rettenet befolyása alatt
egyszerre megtanult németül beszélni. A legékesebb czimeket tudta
kiválogatni leánya gyilkosa számára. <span class="pagenum"><a name=
"Page_369" id="Page_369">-369-</a></span></p>
<p>– Itt van! Lássa: mit cselekedett? Itt van ő! Halottan! Mereven.
Egyetlen leányom! Az utolsó a Pelargonios családból. Ez az ön
műve.</p>
<p>S azzal behurczolta őt Atalanta szobájába.</p>
<p>Ott feküdt egy asztalra kinyujtóztatva a hölgy, ázott ruhái mind
letépve róla, haja szétbomolva: mint egy szobor, két orvos
foglalkozott körüle az életrehozás kisérletével.</p>
<p>– Kincseket adok önnek, ha életre hozza! rebegé Kornél, az orvos
kezét rángatva; az meg arra kérte, hogy hagyjon most neki békét.
Azután odaborult az élettelen alak lábaihoz s azokat csókolta. A
hidalgó elrángatta onnan. Még megtalálja csiklandozni a halottnak a
talpát s azzal vége lesz a doktori hocuspocusnak.</p>
<p>– Oh ébredj fel! Angyalom! Mindenem!</p>
<p>– Sirhatsz már! Förösztheted könyeidben! Átkozott! Gyilkos
gonosztevő! Szidta őt a hidalgó. Oda családom büszkesége.</p>
<p>És ő is elkezdett ordítani.</p>
<p>Érütés hangzik.</p>
<p>Az élet visszatér.</p>
<p>A hulla szemei felnyilnak.</p>
<p>Kornél felordít: «ő él!» s oda akar hozzá rohanni.</p>
<p>Hanem a hidalgó vasmarka megragadja a karját s kirántja őt a
szobából.</p>
<p>– Nem oda, uram! Hanem ide hozzám. Ha ő él, akkor ön meghal.
Valga me Dios! Azért, a mit ön látott, meg szokás halni. Rodrik
király meghalt azért, mert Julian leányát meglátta így, a hogy ön
látta donna Atalanta di Pelargoniost. Mi spanyolok az ilyen
dologgal nem tréfálunk. Válaszszon ön. Itt a kardok! Ön is lovag,
én is az vagyok. E gyalázatot csak vér mossa le! Itt a kardok!
Melyik tetszik?</p>
<p>Kornélnak pedig egyik se tetszett.</p>
<p>– Sennor! sugá lihegve a hidalgó fülébe. Bocsásson ön vissza
donna Atalantához. Csak egy szót mondok neki. <span class=
"pagenum"><a name="Page_370" id="Page_370">-370-</a></span> Aztán,
ha ő meg nem bocsát, akkor öljön meg: itt a mellem, védetlenül.</p>
<p>S megsúgta a hidalgónak azt az egy szót.</p>
<p>– Az már más, dörmögé ez, s visszaakasztá a falra a két kardot;
pedig szép viadal esett volna velük: az egyik egyenes volt, a másik
görbe.</p>
<p>Az egyik orvos tükröt tartott a hölgy ajka elé.</p>
<p>A másik a fejét csóválta.</p>
<p>– Mind a kettő szidta a lamentálókat, a kik a működést
nehezítik.</p>
<p>Tulajdonképen pedig egyik sem csinált abból semmit, a mit
vizbefult tetszhalottak életrehozására szokás elkövetni.</p>
<p>Most az egyik orvosnak az arcza mosolyogni kezdett, a tükör
homályt mutat.</p>
<p>A másik orvos a szívre tette a fülét.</p>
<p>Kornél pedig rohant vissza Atalantához. Már akkor az szemérmesen
be volt burkolva egy gyapotlepelbe; egy Venus Urania: csak a lábai
voltak fedetlenek. Ezeket a lábakat halmozta el csókjaival, s
átölelve az élő Phidiasremek térdeit, kiáltá őrjöngő
extasissal:</p>
<p>– Urad akarok lenni! Igen! urad! urad!</p>
<p>A szép szobor mosolyogva ejté le a kezét hozzá, s ott hagyta
nyugodni a fején.</p>
<hr class="tb" />
<p>Mégis csak ő volt a «nagyobb».</p>
<hr class="tb" />
<p>Künn az utczán dobriadó támadt: a Generalmarschot verték: a
próba-alarm kezdődött. Lovas trombitások nyargalóztak végig,
harsogtatva az ébresztőt. Fegyverre! Fegyverre!</p>
<p>Dejszen veretheti már azt a dobot valamennyi tambourmajor és
generalmajor: ki nem mozdítja ezt onnan többet! <span class=
"pagenum"><a name="Page_371" id="Page_371">-371-</a></span></p>
<h3>MÉG EGYSZER AZ AZ UNALMAS ILLAVAY.</h3>
<p class="center">*</p>
<p class="center">«SENNOR DON MANUEL DI PELARGONIOS,<br />
Y SANTA CROCE<br />
Ócastiliai és Guadalaxarai Grand,<br />
A Zafarin sziget örökös ura,<br />
A St.-Domingoi flamingo rend nagykeresztes lovagja<br />
Jelenti saját és egész nemesi családja nevében<br />
Egyetlen leányának,<br />
DONNA ATALANTA MÁRIA DOLORES ANNUNZIATANAK<br />
BÁRÓ APÁTVÁRY OPATOVSZKY KORNÉL URRAL<br />
A dicső Lipótrend nagykeresztesével<br />
Uhlanus ezredessel, az apátvári herczegség urával,<br />
Folyó hó 16-án leendő egybekelését.</p>
<p class="center">Az egyházi szertartás a prágai Szent Nepomuk
templomban tartatik meg.</p>
<p class="center">Melyre mindkét magas család rokonai, tisztelői és
barátai meghivatnak.»</p>
<p class="center">*</p>
<p>Mikor ezt az aranybetükkel nyomtatott meghivót, pompás borítékba
takarva s ő excellentiája, Temetvényi Ferdinánd grófnak czimezve,
Koczur barátunk a postaszekrénybe belökte: nagyot rugott a
levegőbe, mind az első, mind a hátulsó lábával:</p>
<p>– Nesztek jó csendes kis hivatal!</p>
<p class="center">*</p>
<p>Nem lephette azokat már meg ez a bombasztikus értesítés.
<span class="pagenum"><a name="Page_372" id=
"Page_372">-372-</a></span></p>
<p>Korán reggel ott találta már az asztalán Pálma grófnő a lapokat,
a mikben le volt irva körülményesen az egész história. A vizbe
ugrás, és annak az indoka. A csodálatos életreköltés. A regényes
tableau a végén. De ezt ugyan nincs olyan ujságiró, a ki
elhallgassa. A továbbiakat ki lehet találni.</p>
<p>Pálma grófnőnek semmi meglepetést sem szerzett már Ferdinánd
gróf, mikor a kapott levéllel átment a szobájába.</p>
<p>– Mi van még hátra? kérdé tőle a leány.</p>
<p>– Egy gyors elhatározás, mondá a gróf. A bolond bolond maradt,
azzal vége mindennek.</p>
<p>– Hát nem futunk utána Prágába?</p>
<p>– Ne légy most keserű. Én az vagyok helyetted is. Boszut állok
én ezért még az ivadékain is, és nyomorulttá teszem őket, arra
esküszöm. Csak azért akarok még sokáig élni! De most meg kell
előznünk azt a gyalázatot. Azt kell tudatnunk, hogy mi dobtuk el
őt, nem ő minket! A tegnapi botrány elég ok nekünk, hogy «mi»
legyünk a sértett fél, a ki széttépi a kötést. S ezt szentesíteni
is fogjuk. A te esküvődnek meg kell előzni az övékét.</p>
<p>– Az én esküvőmnek? Hát tán rendeljek magamnak frissen egy másik
vőlegényt a Házassági Bureauból?</p>
<p>– Írj rögtön Illavaynak.</p>
<p>– Én irjak Illavaynak? «Itt jártak megint Zsiborákék» a
Szaladjon, kerülje körül még egyszer a földet s hozz vissza, a mit
elvesztettem: az utolsó gyémántomat, a szivét.</p>
<p>– Nem vesztetted el. Ő téged most is nagyon szeret és soha sem
szűnt meg rád gondolni.</p>
<p>– S ezért most én becsüljem meg azzal a szóval: «a majmom
elszökött! Üres maradt a kaliczkája. Gyere ide, foglald el!»</p>
<p>– Ne érts félre. Én komolyan kivánom őt vissza. Én kérem meg őt,
nem te. Magam irnék neki, de nekem nem hisz. Megesküdném pedig az
Istenre, hogy azért hívom őt <span class="pagenum"><a name=
"Page_373" id="Page_373">-373-</a></span> magamhoz, mert végtelenül
tisztelem, mert megtanultam az értékét felismerni, mert lemondtam a
hiú ábrándról, a miért őt tőled elszakítottam. Nem gondolok arra
többet. Családomnak legbecsültebb tagjává teszem. Utat nyitok neki
a legmagasabb rangokig, vagy ha jobban akarja: átadom neki a
birtokomat s megteszem őt a saját gondnokommá. De ő nekem mindezt
nem fogja elhinni, pedig Isten látja a lelkemet, hogy ez igaz!</p>
<p>– S nekem el fogja hinni?</p>
<p>– Ti nők jobban tudtok arról beszélni, a mit éreztek. A ti
szavatok meggyőzőbben hangzik. A megalázódás is természetesebben
jön nálatok. Nem oly szégyenletes az, mint egy férfinál. Aztán te
nem vagy oka semminek. Én okoztam neki minden fájdalmat. Vádolj,
nem bánom, csak hozd őt vissza. Legyetek aztán velem haragban: csak
egymással béküljetek ki.</p>
<p>– S ha kibékültünk?</p>
<p>– Akkor legyetek olyan boldogok, mint a milyen igaz lesz az
áldás, a mit én ti rátok adok.</p>
<p>– Tehát te nagyon ohajtod, hogy irjak Illavaynak?</p>
<p>– Kérlek rá.</p>
<p>– S reméled, hogy visszajön?</p>
<p>– Írj neki úgy, hogy visszajöjjön. Írj neki úgy, a hogy
asszonyok szoktak irni, mikor akarják, hogy érezzenek.</p>
<p>– Megtehetem. De tudod-e, hogy mi lesz ennek a vége?</p>
<p>– Én csak azt tudom, hogy neked az ő karján kell megjelenned e
hó 16-ika előtt.</p>
<p>– Tehát én neked megmondom előre, hogy mi vége lesz ennek? Én
irok Illavaynak. – És ha ő erre a levelemre visszatér és elfogadja
ismét azt a kezet, a mely őt oly bántón, oly csufosan arczulverte,
eljön megkérni ezt a kezet, hát én akkor ezt az embert megvetem,
megutálom; feleségül megyek hozzá és halálra kinzom. Ha pedig azt
feleli erre a levelemre, hogy «én nem vagyok az a férfi, a kit ma
el lehet dobni, holnap megint fel lehet venni,» <span class=
"pagenum"><a name="Page_374" id="Page_374">-374-</a></span> akkor
én ezt az embert imádni fogom örökké és abba belehalok…</p>
<p>Hogy lobogott az a fehér láng az arczán.</p>
<p>– Irjad, kérlek! sürgeté Ferdinánd gróf. Mit bánta ő azt, hogy
agyonkinozza-e Pálma Illavayt, ha nőül megy hozzá, mint egykori
jegyeséhez? csináltat ő abból is bárót. Neki csak a család
külügyeivel van a dolga, a belügy az asszonyok ressortja.</p>
<p>Pálma leült az iróasztalához, kezébe vette a tollat s nézett a
maga elé tett papirra sokáig.</p>
<p>Nem a hirhozó fecske volt a levélpapir jelvénye, hanem egy
fényes czimer, kilenczágú koronával. Mit irjon alája? E czimerhez
méltót.</p>
<p>A toll kiesett kezéből.</p>
<p>– Nem tudom elkezdeni. Hogyan szólítsam? «Uram!» «Nagy jó uram!»
«Tekintetes úr!» «Kedves barátom!» «Egyetlen és utolsó
barátom!»</p>
<p>– Ez jó lesz. Ez az utolsó.</p>
<p>– Tehát ebből a hangból? Segíts elkezdeni. Mondj valamit a
tollam alá.</p>
<p>A gróf diktált.</p>
<p>– «Én eltaszítottam magamtól azt a bolondot»…</p>
<p>Pálma irt:</p>
<p>– «Az a bolond eltaszított engem magától.»</p>
<p>– Mit irsz? kérdé a gróf, a papirra téve a kezét.</p>
<p>– A mi igaz. Ámításon kezdjem-e, mikor igazat akarok
mondani?</p>
<p>– Hisz ő nem tudja még.</p>
<p>– De én tudom. Köszönöm. Már most erről majd tudom folytatni. Ha
készen lesz, megmutatom.</p>
<p>És irta tovább.</p>
<p>– «Megbüntetett engem az Isten érdemem szerint. A hogy én
elcseréltem önt egy bajazzóért, úgy elcserélt engem a bohócz egy
kötéltánczosnőért. Halott vagyok s a világ gúnyhahotája a
búcsúztatóm. Csak egy kéz támaszthat föl még, az ön keze. Tud-e ön
egyszerre emlékezni és <span class="pagenum"><a name="Page_375" id=
"Page_375">-375-</a></span> felejteni? A régmultra vissza, s a
közelmulttól el. Rút játék volt, a mit önnel üztem. De csak játék
volt. Nekem jobban fájt az, mint önnek. Ön csak türte, de én
tettem. Van-e önben oly végtelen nagy hit, annyi szivbeli jóság,
hogy a kegyetlen játék után azt ne kérdezze, hogy a mit most
teszek, hát az nem komédia-e? Atyám tudtával, az ő kértére irom ezt
a levelet. Ő felhatalmazott, hogy irjak arról, a mit érzek.
Mindent, a mire férfi büszke lehet, bevallhatok: tiszteletet,
szeretetet, engedelmességet. El fogja-e ön nekem hinni valaha, hogy
a gyalázat, a mi most engem ért, nekem nem fáj, mert ez adta vissza
nekem azt a jogot, hogy szabadon mondhassam önnek: jőjj ide, s légy
sorsom ura!»</p>
<p>– Jó lesz-e így? kérdé Pálma, odaadva levelét olvasásra
Ferdinánd grófnak.</p>
<p>– Szerettem volna, ha még hozzátettél volna valamit azokból, a
miket egy ráváró fényes életpályáról beszéltem.</p>
<p>– Még most sem ismered te azt az embert? Ird oda kérlek a nevem
alá, hogy «olvastam».</p>
<p>S Ferdinánd gróf hitelesítette a leánya levelét, de nemcsak azt
irta utána, hogy «olvastam», hanem azt is, a mit Pálma nem akart
megirni: a kecsegtetést fényes életpályával.</p>
<p>– Most még egy utóiratot. «Válaszát, kérem, küldje ön
Gargóvárra: ott várom be azt».</p>
<p>– De én nekem még itt kell maradnom az udvarnál; hebegé a
gróf.</p>
<p>– Te itt maradsz. Rád szükség van. Utánam nem fog kérdezősködni
senki. Talán el mersz magamban ereszteni haza?</p>
<p>Annyi keserüség volt ebben a szóban. A gróf nem válaszolt rá
semmit. Kérte Pálmát, hogy maga irja rá a czimet a levélborítékra.
Illavaynak már arról meg kell azt tudni, hogy ki küldi a
levelet.</p>
<hr class="tb" />
<p><span class="pagenum"><a name="Page_376" id=
"Page_376">-376-</a></span></p>
<p>Illavay ez idő szerint ügyvéd volt – odahaza. A régi időkben egy
kézfordítással lehetett a szolgabiróból ügyvéd; úgy is volt szokás.
Meglehetősen ment neki. Szorgalmas ember volt s hamar megtanulta az
új törvénykezést. Még a régi ősiségi perrendtartás sem volt
megváltoztatva. Az ügyvédség igen tiszteletreméltó, független állás
volt.</p>
<p>Csak az az egy baja volt, hogy az ő falujában nem volt
postaállomás: azért minden ajánlott levéllel, a miben féltett
okirat volt, a szomszéd nagyobb helységbe kellett átküldenie a
segédét; az hozta ki a térítvényeket, azokat neki kellett aláirni
úgy, hogy minden levélért kétszer kellett ide-oda kocsikázni.</p>
<p>Mikor a Pálma grófnő levele megérkezett, akkor épen valami
sürgős ügy elintézése végett küldte el a segédét s egyedül maradt
az irodában.</p>
<p>Jó is, hogy nem látta senki az arczát abban a pillanatban, a
mikor azt a levelet megismerte, feltörte, elolvasta.</p>
<p>Hogy ugrott föl a helyéből! Hogy rázta a fölemelt öklében azt a
levelet! Hogy kiáltott fennszóval egymagában, kitörő
indulathangon:</p>
<p>– Ezzel tartoztál nekem igazságtevő sors! Ezzel adósom voltál
mennybéli Isten! A ki odahagytál dobatni a szemétdombra s
kicsufoltatni a jó barátaim által! mint Hióbot. – Ki vagyok
elégítve! – meg vagyok gyógyítva! – Élek!</p>
<p>S újra elővette a levelet, kiterítette maga elé az asztalra,
lefogta a két kezével, hogy el ne fusson előle, úgy olvasta nagy
gyönyörködve végig. – A tenyerével dörzsölgette a mellét ott a
szíve fölött. Meggyógyultál? Megelégedtél?</p>
<p>Nevetett, kaczagott; a lábával tombolt.</p>
<p>– Hát a te neved is itt van, Temetvényi Ferdinánd gróf.
«Olvastam». – Gyere hát, olvasd el a magad levelét is, a mit csak
tíz nap előtt irtál hozzám! Olvasd össze mindakettőt. «Ezek a mi
köreinkben nem bűnök, csak kedélyvillanások.» – «Eldobott engem a
bolond magától;» <span class="pagenum"><a name="Page_377" id=
"Page_377">-377-</a></span> – «Érzelmeink még akkor sem változtak
meg.» – «Halott vagyok s a világ gúnyhahotája a búcsúztatóm.» – Hát
fényes életpálya nyílik elém? – Nem a börtön? Nem a haditörvényszék
szigora? – De te mégis igazságos ember vagy, Temetvényi gróf,
szavatartó férfiu. Azt mondtad, «ha még egy leányom volna, önnek
adnám». Lett «még egy». Nekem adod.</p>
<p>S megint újból végigolvasta, végig gyönyörködte azt a levelet.
Aztán elkomorodott. Tréfa lesz ez! Ki akarnak figurázni! Hozzájuk
illik. Szeretnének még egyszer felültetni a magas lóra! oda csalni
magukhoz s aztán nagyot nevetni rajtad. Bizonyosan fogadtak
valakivel erre.</p>
<p>De még egy másik levél is volt ott, a min Koczur calligraphiáját
ismerte fel. Azt is felnyitá, a famosus esküvői meghivás volt
benne.</p>
<p>Erre aztán elkezdett a két öklével dobolni az asztalon.</p>
<p>Mégis igaz hát? Az ócastiliai és guadalaxarai grandok vannak
itten.</p>
<p>Az apátvári herczegség egyesül a Zafarin szigeti herczegséggel.
«Magasabb szempontok» parancsolják az összeköttetést.</p>
<p>Ezt a meghivót megkaptátok ti is: ennek a méregbefolyása alatt
lett irva a levél.</p>
<p>Negyedszer is elolvasta azt. Minden mondatnál oda pillantott az
aranybetűs bolondságra. Temetvényi Ferdinánd gróf! Aztán meg a St.
domingói flamingó rend nagykeresztese! Dos–a–dos.</p>
<p>És aztán egy nagyot fohászkodott.</p>
<p>– S önnek szép grófnő, volt bátorsága ezt a levelet irni én
hozzám? Hát annyira véghetetlenül nyomorultnak tart ön engem?
Milyen szépen kikerekített mondatok! Ah, ha én önnek olyan rútat
tudnék visszaválaszolni, mint a milyen szépeket mond ön nekem!</p>
<p>Levélpapirt keresett.</p>
<p>A torz-tükör ott állt előtte nyitva. Lecsukta. <span class=
"pagenum"><a name="Page_378" id="Page_378">-378-</a></span></p>
<p>– Ma nem beszélsz velem, barátom. Ma nem leszek irgalomosztó
kedvemben.</p>
<p>Leült és megirta a választ. Meg volt vele elégedve. Elolvasta.
Egy szó sem hibázott belőle. Meg fogják ismerni ebből! – Igy
érdemelték. Nyomban ez órában fogja elküldeni a levelet; nehogy még
meglágyuljon a szíve s aztán szelidebb hangú válaszszal cserélje
azt ki. – Maga akarta azt felvinni a postára. Befogatott, mert az a
szomszédfaluban volt.</p>
<p>Odadugta mind a két levelet az oldalzsebébe: Pálmáét is, meg a
választ is rá.</p>
<p>– No szívem! Én édes szívem. Jól laktál-e már keserüséggel.
Telidestele vagy-e már? – Nem fogsz-e már ezentul sebes
dobogásoddal felverni álmomból; nem veszed ki a tollat a kezemből,
mikor össze-összeszorulsz? Kivánhatsz-e még valamit? Hiszen
dobzódhatol most… Igy járnak, a kik engem megkínoztak!… Most még
csak azt tudnám, hogy hát az a másik hogy éli világát?… Az, a ki a
menyegző napján adott ki rajtam… Szenved-e az is?… Nem
szerencsétlen-e a férj mellett, a kiért elcserélt… Oh, ha még azt
is megtudnám, hogy ő is nyomorulttá lett, hogy elsorvad a korhely,
kicsapongó férj oldala mellett, hogy szerencsétlen s átkozza
sorsát!… Ah, ha ezt is megverte volna a saját keze; nem irigyelnék
senkit a világon… Nem. Még a kannibálok fejedelmét sem, a ki az
ellenségeit és hütelen feleségeit megeszi. Előkereste azután az
ereklyéi közül azt a levelet is, a mit akkor irtak hozzá. Elolvasta
ismét. S odatette a keblébe a másik mellé. Hadd beszéljenek
egymással! Úgy kelt az útra.</p>
<p>Ilyen méregittas eszméket hányt-vetett a fejében, a míg a közel
faluba megérkezett. Sietett maga a postaházhoz.</p>
<p>Épen a kapuba találta a postamestert.</p>
<p>Visszahőkölt, a mint azt meglátta. Régi ismerős volt.
Gorombolyi. <span class="pagenum"><a name="Page_379" id=
"Page_379">-379-</a></span></p>
<p>– Ne ijedj meg tőlem. Hiszen nem vagyok hadvezér. Nem követelek
tőled negyvenezer adag kenyeret, főbelövetés terhe alatt.
Postamester vagyok.</p>
<p>– Hát hogy kerültél ebbe az állapotba?</p>
<p>– A komáromi kapitulátióval vízmentessé tétetvén a bőröm, valami
mesterség után kellett látnom. A postamesterséget választottam. Ez
leginkább magyar embernek való hivatal. Lóval kell bánni. De hát
gyere be. Látom, ide tartasz. Mi hozott? Előfogat kell? Van most
épen négy jó lovam itthon; befogathatom. Úgy elröpítenek, mint a
sárkány!</p>
<p>– Köszönöm. Egy levél is megteszi. Térti vevénynyel akarom
feladni, azért hoztam el magam.</p>
<p>Ferencz kivette a zsebéből a Pálmának szóló levelet.</p>
<p>Aha, mondá Gorombolyi, Pálma grófnőnek irsz? Azt gondoltam,
magad mégy oda. Most egyedül van Gargón. Megismertem az irását azon
a levélen, a mit ma reggel küldtem ki hozzád. Hát miért nem mégy
inkább személyesen oda?</p>
<p>– Soha többet míg a világ világ lesz.</p>
<p>– Pedig ott most nagyon mosolygó arczczal fogadnának.</p>
<p>– Azzal vagyok épen jól lakva örökre. Az asszonyi
mosolygással.</p>
<p>– No, hát menjünk be, hadd irom be azt a levelet a könyvbe.</p>
<p>A míg Gorombolyi a nagy könyvet forgatta s a vevények közt
keresgélt: Illavaynak jutott valami az eszébe.</p>
<p>– Te! Emlékezel rá, mikor annál a nevezetes expeditiónál
összetalálkoztunk, eleinte főbe akartál lövetni, a búcsuzáskor meg
ilyesmit mondtál nekem, a mint a dolnavári leányra fordult a szó:
«hej, ha te azt tudnád, a mit én tudok?»</p>
<p>– Hogy ne emlékezném rá?</p>
<p>– Tehát mi az, a mit akkor tudtál? Te keresztüljöttél
Dolnaváron. Láttad őt? <span class="pagenum"><a name="Page_380" id=
"Page_380">-380-</a></span></p>
<p>Gorombolyi nagy szemeket mereszte a kérdezőre.</p>
<p>– Hát te nem tudsz felőle semmit?</p>
<p>– Nem akartam felőle kérdezősködni. De most szeretném tudni,
hogy kihez ment nőül?</p>
<p>– Nőül? – Senkihez, édes barátom. – És nem is fog az férjhez
menni soha; mert az épen a lakodalmatok előhetében meghimlőzött, s
az arcza elrútult szegénynek.</p>
<p>Illavay képe egész elhalványult erre a szóra.</p>
<p>– Mit szólsz? – Hát azért irta azt nekem, hogy nem szeret, mást
választott?</p>
<p>– Hát persze hogy azért. Tudta, hogy vissza fogsz rettenni
megrútult arczától: vagy ha becsületből elveszed, szerencsétlen
fogsz lenni egy ragyás arczú asszony mellett.</p>
<p>Illavay nem szólt többet, csak kiragadta kebléből azt a kis
levélkét, s majd a szivéhez, majd az ajkaihoz szorongatá; olvasta
volna, ha könyeitől látta volna a betüket, de az ajkai érezték,
hogy mi van bennük, mikor össze meg össze csókolgatták. Oh mi
keserű volt, oh mi édes lett e levélke egyszerre!</p>
<p>– Fogasd be rögtön azt a négy lovat!</p>
<p>– Aztán merre? Dolnavárra?</p>
<p>– Hát hová máshová, mint Dolnavárra!</p>
<p>– És a Pálmához irott leveled?</p>
<p>– Ugyan siettesd kérlek azokat a lovakat!</p>
<p>Gorombolyi ment az istállóba, Illavay az alatt félrevette magát
egy zugba, hogy újra átélvezze minden sorát annak a végzetterhes
kis levélnek. Mennyiszer átkozta azt magában!</p>
<p>Hozták már a lovakat. Nem volt türelme, míg azokat befogják,
maga sietett a kocsisnak felszerszámozni, gyeplőszárakat
összecsatolni, istrángot kisafára hurkolni.</p>
<p>– No hát azt a Temetvényi grófnő levelét nem adod ide?</p>
<p>Illavay ugrott fel a csézába.</p>
<p>– Te! Hát a Temetvényi Pálma levelét! Itt a recepisséd!
<span class="pagenum"><a name="Page_381" id=
"Page_381">-381-</a></span></p>
<p>Nem hallott ő már erre a névre. A négylovas hintó kirobogott az
udvarból. Gorombolyi elővette a tajtékpipáját s fidibust csinált a
vevényből.</p>
<hr class="tb" />
<p>Szegény leány! Két éve mult már annak, hogy azt a szomorú
levelet megirta. – Azóta mennyi történt? – Testvére elesett a
csatában, – anyját sírba vitte a bánat, – egyedül marad és árva. –
A gonosz idő, az volt a mostohája.</p>
<p>A dolnavári lakház minden redőnye zárva, kapuja is be van
csukva. Nem látogat ide vendég, atyafi, leánynéző.</p>
<p>Ki nézne még rá?</p>
<p>Azt a gyönyörű szép arczot feldulta a himlő; csak a classicus
arczélt mutató nemes vonások sejtetik, minő szép lehetett valaha.
Valaha! Csak két év előtt még. Csak a piros ajkak, és a lángoló
szemek maradtak meg annak, a mik voltak hajdan.</p>
<p>És ő maga tudja azt jól.</p>
<p>Még sem saját magáért fáj a szíve, hanem azért a másikért.</p>
<p>Csak azon aggódik, hogy minő keserű lehet annak az élete!</p>
<p>Ő volt az, a ki ama fecskehordó leveleket irta Pálmának. Ő
tudatta vele azokat az apró kedveskedéseket, a mik egykori
kedvesének szivét úgy megnyerik. Azt akarta, hogy legyen boldog. Ha
ő nem tehette azzá, tegye az a másik: az a szebbik, az az
érdemesebb.</p>
<p>Hogy örült rajta, mikor meghallá, hogy már el vannak jegyezve!
Mennyit imádkozott értük! Mennyit tervezett, hogy majd ha egyszer
nagyon boldogok lesznek, – mikép lehessen észrevétlenül, úgy hogy
azok ne tudjanak róla, távolról szemlélője örömeiknek.</p>
<p>És azután mikor megtudta, hogy ködkép volt ez is. Szétfoszlott.
Neki fájt jobban e megvetés, mint annak, a kit elvetettek.
<span class="pagenum"><a name="Page_382" id=
"Page_382">-382-</a></span></p>
<p>Milyen szomorú élete lehet szegénynek.</p>
<p>Egyszer is sok így meghalni az élet örömeinek, hát még
kétszer.</p>
<p>Hogy gyűlöli ez most az egész világot! Melyben számára nincs,
csak örök tél.</p>
<p>Fű, fa azonban most is csak kizöldül. Azoknak olyan rövid ideig
kell várni a feltámadásra. A szomorú szív pedig számlálja: «megint
egy új tavasz: Mikor jön már az utolsó levélhullás?»</p>
<p>S aztán most az egész világa ez a kert.</p>
<p>Ezt segített «ő» ültetni, rendezni, mikor egymáséi voltak és
boldogok. Egy-egy fa, egy-egy rózsabokor megszólítja a tévedezőt:
«emlékezel-e rá?» Ő ojtotta azokat. Együtt lesték rajta az első
virág kinyilását.</p>
<p>Itt van a lugos, a jerichói rózsával. Itt tanította őt ezen az
asztalon sakkozni. «Majd ha egyszer megvénülünk, minden este együtt
sakkozunk». Csak akkor majd! Míg fiatal, van egyéb gondja a nőnek:
édesebb gond.</p>
<p>Azóta is minden délután előveszi a sakktáblát, a mit «ő» hozott
neki ajándékba, s aztán játszik egymagában. Odaképzeli őt a
másiknak s hagyja nyerni.</p>
<p>Egy öreg nagynénje költözött a házhoz, anyja halála után, az
viszi a háztartást. Ő maga ráér – számlálni a perczek millióit, a
mik még hátra vannak a sírig: egyik olyan, mint a másik.
Végiglépdelni a virágos kert hosszú útján, megint vissza. Egyik
lépés olyan mint a másik.</p>
<p>Pedig a lépések között különbség van. Vannak lépések, a mik
alatt megdobbanik a föld, – hangjokra megdobbanik a szív.</p>
<p>Régen volt az!</p>
<p>Tán csak álom, mely azzal áltatja, hogy ismét visszatérnek ezek
a lépések, a miktől messziről döng már a föld.</p>
<p>Dehogy álom! Dehogy álom! Nem ilyen a fántom, nem ilyen a
kisértet, mint az, a ki keresztültör rózsabokron, virágágyon! Ember
ez, pedig igazi. Nem is köszön, <span class="pagenum"><a name=
"Page_383" id="Page_383">-383-</a></span> nem is kiván se reggelt,
se napot; csak oda rohan s egy percz mulva eltünik az ölében az a
kis gyászruhás teremtés: halmozza csókjával, öntözi könyével, fejét
odaszorítja kebléhez szörnyű tenyerével, s aztán, mikor jól kisirta
magát, azt zokogja mély oroszlánmormogással:</p>
<p>– Miért tetted ezt velem?</p>
<p>A leány nevet a fájó gyönyörtől, sirni akarna, aztán nevet: mint
egy gyermek, a ki rossz akarna lenni, aztán nem tud.</p>
<p>– Azt hittem, hogy nem fogsz szeretni, ha ilyen rutnak
látsz.</p>
<p>– Ki mondja azt! dörmögi az erőszakos ember, két kezével
eltartva magától a gyönge alakot, hogy jól az arczába láthasson. –
Hát van ilyen szép száj, ilyen szép szem, ilyen szép homlok még a
világon? Ilyen édes teremtés? Te szép vagy, gyönyörű vagy, az
angyaloknál is szebb vagy! Nekem édesem vagy!</p>
<p>S a mit szája mondott, azt a szája meg is erősítette.</p>
<p>– Miért kínoztál így meg engem?</p>
<p>– Büntess meg érte.</p>
<p>– Meg is teszem! Kegyetlen és irgalomnélküli ember leszek
ezután! Tudod, hogy e hó tizedik napjára van kitüzve menyegzőnk. Az
a holnap!</p>
<p>– Igen, a két év előtti holnap… sohajtá fel a lány.</p>
<p>– Ez a két év ki van törölve életemből! Ki vagyunk hirdetve
háromszor: holnap esküszünk. Jer anyánkhoz!</p>
<p>– Ő rég meghalt.</p>
<p>– S te nekem még azt sem irtad meg!</p>
<p>– Féltem, hogy akkor idejösz, s megtudod a valót.</p>
<p>– Oh, bár tudtam volna meg hamarább! Mennyi kíntól
megszabadulhattam volna. Hát bátyád?</p>
<p>– Elesett a harczban.</p>
<p>– Egyedül vagy?</p>
<p>– Öreg nagynéném van itt velem. Jer, hadd vezesselek hozzá. Ha
tudnád, mennyit beszéltünk mi rólad!</p>
<p>– Ha tudnád, mennyiszer megtiltottam én magamnak, <span class=
"pagenum"><a name="Page_384" id="Page_384">-384-</a></span> hogy
rád gondoljak! Óh milyen csúfnak képzeltelek, ha tudnád.</p>
<p>– Rútabbnak, mint a milyennek látsz?</p>
<p>– Hiszen mondtam már, hogy szentséges szép vagy!</p>
<p>S levette a kalapját s ernyőül odatartá a leánynak az arcza elé,
hogy el ne süsse a nap.</p>
<p>Úgy vezette fel a kertből, átölelve.</p>
<p>Az öreg nagynéne bizony eldobott mindent a kezéből, mikor
meglátta őket ölelkezve jönni.</p>
<p>– No nem mondtam-e mindig? Mindennap kivetettem én azt a
kártyán, s te kicsufoltál vele. Ugy-e, hogy a kártya igazat
mond?</p>
<p>– Egyedül igazat a földön, minden más hazudik, bizonyítá a
vőlegény. Hazugság minden papiros, csak a néni kártyája mond
igazat.</p>
<p>– Nem álmodtam-e az éjjel is meg, hogy lakodalomra készültünk?
Meg volt terítve a hosszú asztal; aztán nem volt más násznép, mint
ti ketten, meg a pap, meg Gorombolyi, az volt a násznagy.</p>
<p>– Az nem volt álom. Az úgy lesz. Hanem az volt az álom, a mit én
álmodtam. Jegyben jártam egy nővel, a kinek nincsen szive. Oh
milyen nagy veszélyben voltam! ha ti azt megtudnátok valaha. Tudod,
mit tettek velem?</p>
<p>– Ne mondd el, ha rossz.</p>
<p>– De megverte őket saját kezök! Még ma is, még ezen a napon is
kisértetbe vittek. Nézd e levelet! Ismered ezt az irást? Ne tagadd!
Te leveleztél ezzel a nővel. Te voltál az, a ki elárultad neki,
hogy én mit szeretek egy nőnél és mit gyülölök; mit tegyen, hogy
megszeressem, mit kerüljön, hogy el ne vadítson? Valld meg, te
avattad be őt az otthonos titkaimba.</p>
<p>A leány elpirulva fekteté arczát a keblére.</p>
<p>– No, ezért az árulásért majd leszámolok veled, kegyetlen! Oh
azt, a mit két év alatt elvesztettél velem, megveszem rajtad mind,
el nem engedem! Hanem előbb <span class="pagenum"><a name=
"Page_385" id="Page_385">-385-</a></span> «ő vele» számolok le.
Olvasd el, mit irt ő nekem mai nap s azután olvasd el, hogy mit
válaszoltam én neki?</p>
<p>Juliska elhárítá magától az egyik levelet.</p>
<p>– Azt, a mit ő irt te hozzád, nekem elolvasni semmi jogom; de a
mit te irtál ő hozzá, ha te megengeded, elolvasom.</p>
<p>És azután csak ámult és bámult, nagy szemei felnyiltak
csodálkozásra, fejét tagadólag ingatta. Rettenetes dolgok lehettek
abban a levélben!</p>
<p>– Te irhattad volna ezt? Te lehettél ilyen kegyetlen? Nem, ez
nem te vagy!</p>
<p>– Boszut akartam állani lelkem egész keserüségével.</p>
<p>– Hát ismered te a boszuállást? Te? Hát van a világon valami, a
mivel téged így fel lehetne ingerelni? Olvasd el még egyszer a
leveledet. Te magad nem fogsz magadra ismerni benne.</p>
<p>Ferencz átfutotta a levelét s aztán kezét nyujtá a leánynak.</p>
<p>– Igazad van. Ez nem szép. De akkor olyan indulatban voltam, a
mit most, lelkem örömében, vissza sem tudok képzelni többé. Úgy
látszik most nekem, mintha mámor lett volna! Azt akartam, hogy
piruljon, azt akartam, hogy könyezzen, mikor levelem olvassa! Már
nem tudom, miért akartam?</p>
<p>– Tépd össze ezt s irj neki másikat.</p>
<p>A leány felnyitotta előtte iróasztalát s eléje tett egyet
azokból a halvány violaszín fecskehordó levélpapirokból. Ferencz
leült és irt.</p>
<p>Mikor készen volt: azt is megmutatta szerelmesének.</p>
<p>Ez volt benne:</p>
<p>«Tisztelt grófnő!</p>
<p>Bizonyosan tudom, hogy ön kedve ellenére irta ezt a levelet s
azóta megbánta már, hogy nekem elküldte. Azért, hogy kinzó
nyugtalanságot ne érezzen miatta, visszaküldöm azt önnek. Mint
levelem keltéből láthatja ön, én már megtaláltam boldogságomat s
kivánom önnek, <span class="pagenum"><a name="Page_386" id=
"Page_386">-386-</a></span> hogy ön is találja meg e boldogságot
minél előbb s legyen az is oly valódi és örök, mint az enyim.
Viszonzásul csak azt kérem öntől: küldje el nekem azokat a
violaszin levélkéket, a miket ön egykor innen Dolnavárról kapott,
mert azok az «én» drágaságaim. Isten önnel!</p>
<p class="right">Illavay.»</p>
<p>A leány szeme ragyogott a könytől: odanyujtá a kezét Ferencznek
s megcsókolta az arczát.</p>
<p>– Igen! «Ez» vagy te!</p>
<h3>«ILLAVÁN.»</h3>
<p>Pálmának nem volt nyugta, a mióta azt a levelet elküldé.</p>
<p>Egyedül volt Gargóváron s ott várta rá a választ.</p>
<p>Akármi lesz a válasz, az csak rossz lesz.</p>
<p>Két keserű gondolat között volt válogatása.</p>
<p>– Ha visszatér, én ölöm meg, ha visszautasít, ő öl meg engem.
Vagy ölök, vagy halok.</p>
<p>Ha visszatér a férfi annyi megcsufoltatás után, kénytelen lesz a
leány megvetni a gyávát s azt éreztetni vele egész életén
keresztül; mert mindent megbocsát a nő a férfinak, csak a
gyávaságot nem. Nevezd azt angyali jóságnak, mégis utálni fog érte.
Ha pedig büszkén visszautasítja a férfi a meghivást, akkor a leány
megvan halva, eltemetve. Senki sem tilthatja meg az annyiszor
megsértett férfinak, hogy visszakérezkedő hajdani jegyese levelét
meg ne mutogassa boldog-boldogtalannak s azzal aztán a nő el van
temetve. A magasan álló nőnek az az átka, hogy annak a
megszégyenülés: halál.</p>
<p>Rettegett az elsőtől s rettegett a másodiktól.</p>
<p>Vagy megfordítva megint kivánta ezt, kivánta amazt.</p>
<p>Fájt neki az a gondolat, hogy ha visszatér régi kedvese, akkor
le kell rontania lelkében azt a látványt, a mit egy <span class=
"pagenum"><a name="Page_387" id="Page_387">-387-</a></span> férfi
eszményképeül tartogat abban; de hizelegni fog e bálványomlás
asszonyi hiuságának; ha pedig nem jön vissza a hivásra, akkor
önszeretete oltárának kell összeomlani, de megmarad nála a sirig a
hit, hogy volt egyszer egy igazi férfi a világon s az őt szerette
igazán!</p>
<p>Nem volt maradása otthon a kastélyban.</p>
<p>Az otthonlét első napján kilovagolt a nagy romvárhoz; ispánt,
cselédeket vitt magával. Azok el nem tudták gondolni, miféle
szellem szállta meg a grófnőt, hogy a nagy köveket odahordatja a
füves romudvarra, ötöt-hatot egymásra sorjában? Aztán meg
felkeresteti a kiásott nagy levendula-bokrot, a mit valahová
félredobtak: most is zöldül még a szegény bokor, élősködve abból a
földből, a mi a kitépett gyökeréhez tapadt. Azt megint
visszaültetteti a hajdani helyére. Ki kereskednék a nagy urak
rigolyáinak indoka után?</p>
<p>S azután naplementig ott ül az erkély ablakában és nézi a
völgyet. Azt a kis távol völgyet, azzal az oszlopos házzal.</p>
<p>Milyen gyorsan el tudott az az ember futni azon a kanyargó
ösvényen innen! Visszajönni tán nehezebb.</p>
<p>Talán annak, a kit a «nagy ajtón» kidobtak, hogy a «kis ajtón»
visszajöjjön, az egész földet körül kell előbb kerülnie?</p>
<p>Este tért vissza a kastélyba.</p>
<p>Kérdezte, hogy nem jött-e levele?</p>
<p>Igen. Érkezett egy. Nem az, a mit várt. Ezt az atyja küldte
Bécsből. Tudatá vele, hogy a napokban ő is megérkezik. Úgy látszik,
hogy az ő jelenléte is szükségesebb idelenn, mint odafenn.</p>
<p>Nem volt türelme. Egy lovászt megbizott vele, hogy még az éjjel
hozzon hirt, otthon van-e jelenleg Illavay?</p>
<p>Reggelig nem feküdt le, a míg az vissza nem tért.</p>
<p>A lovász azt a hirt hozta, hogy Illavay még korán reggel
elutazott. A saját kocsiját az első állomásról visszabocsátotta
<span class="pagenum"><a name="Page_388" id=
"Page_388">-388-</a></span> s azután posta-fogattal utazott tovább:
nem tudják hová? Sem azt, hogy mikor tér vissza.</p>
<p>És így valószinű, hogy az ő levelét nem kapta. Várni kell, míg
hazatér.</p>
<p>Ez a legkinzóbb! Várni!</p>
<p>Pedig soká fog várni! Mert azoknak ott most más dolguk van, mint
levelet küldeni. Dolnaváron sincs posta. És az nap, a mikor
Gorombolyi eljön násznagynak, az ő falujában sem lesz posta. Majd
ott átadják neki a levelet személyesen. Nem sürgős az. Nekik nem
az.</p>
<p>Pálmának pedig mindennap egy siralomházi nap, a mikor a halálra
itélt várja, hogy jön-e hát vagy a kegyelem, vagy a hóhér?</p>
<p>Nem bir odahaza maradni. Már korán reggel befogat s összevissza
barangolja a vidéket.</p>
<p>Mintha archæolog volna, úgy kutatja az emlékeket, a régiségeket.
Érdekli a városok multja: a közintézetek.</p>
<p>Egyik útjában meglepi egy csinos kis város regényes fekvése. Egy
ódon, klastromszerű épület a nagy folyam partján válik ki a rendes
háztömeg közül. Azt mondják neki, hogy ez «Illava».</p>
<p>Meglepi a név.</p>
<p>Ki lakja azt a kastélyt?</p>
<p>Furcsa kastély az! Nagyon híres emberek lakják. Csupa olyan
gonosztevők, a kik tíz évnél hosszabb fogtágra vannak elitélve
rémséges bűntettekért. Csupa előkelő gyilkos és haramia. Ez az
állami fogház. Egy világsárlat kitüntetést nyert bűnökből.
Laktanyája a szörnyetegek legiójának.</p>
<p>Az a bizarr ötlete támad, hogy ő ezt a házat megnézi belül.
Látni akarja, hogy milyenek azok az emberek, a kiket a törvény élő
halottakul elrakott a kriptába? Az emberiség elátkozottjai! A pokol
hősei! Az ország első emberei, alulról kezdve.</p>
<p>Behajtat s az igazgatónál bejelenteti magát.</p>
<p>Közönséges látogatónak előbb miniszteri engedélyt kell
<span class="pagenum"><a name="Page_389" id=
"Page_389">-389-</a></span> hozni, hogy az állami fegyház titkait
megmutogassák neki; de Temetvényi Pálmának a neve elég, hogy a
nehéz zárak megnyiljanak előtte s igazgató és porkolábok rögtön
szolgálatára álljanak.</p>
<p>Pedig az szomorú birodalom ott.</p>
<p>Ott is olyan emberek laknak, a kiknek nem elég egyszer
meghalni.</p>
<p>Végig vezetik őt a műhelyeken, a sütő-, főző-konyhákon, a
dolgozó-, a háló-szobákon, a kórházon és az imaházon, az iskolán.
Mindenki munkában van. Egy teremben zeneszerek állnak: a rabok
muzsikálni is szoktak s van közöttük festő, képfaragó.</p>
<p>S ez arczokban mennyi tanulmány van egy lélekbuvárra nézve! Minő
rendkívüli meghasonlások az arcz vonásai között! A szenvedély
mindenütt, a lenyomott vagy kiülő homlok, az arcz, a
szemöldök-csont, az állkapocs szokatlan alakulásaiban kifejezve.
Ezek az emberkerülő szemek; ezek a vadállati ajkak. S felváltva
megint egy-egy szelid, ábrándteljes arcz, szabályos vonásokkal,
szelid szemekkel. Az a legnagyobb gonosztevők egyike épen. Érdekes
tanulmány az, olyan fiatal úrhölgyeknek, a kik meghasonlottak a
csupa dicső emberekből álló társasággal.</p>
<p>Pálma tanulmányozhatja őket. Ő nézhet az arczaikba a sűrűre vont
kék fátyolon keresztül; azoknak a nézése nem sértheti meg az ő
arczát.</p>
<p>Mikor egy-egy terembe a látogató belép az igazgatótól kisérve,
az őrt álló csendőr «vigyázz»-t kiált s azzal mindenki leteszi a
munkát a kezéből s feláll és arczczal fordul a belépők fölé.</p>
<p>A látogatónak szabad velök beszédbe eredni s a fogolynak
kötelessége elmondani a kérdésre, mit vétett? Miért van elitélve?
kit ölt meg? ha apját, anyját megölte is. Mérgezett, vagy
fegyverrel ölt? vagy rágyujtotta a házat az alvókra? Oly pontosan
elmondanak mindent, mint mikor az audientián az udvaronczok
megfelelnek a magas <span class="pagenum"><a name="Page_390" id=
"Page_390">-390-</a></span> kérdésekre s elszámlálják az érdemeiket
és szolgálataikat. A raboknak ellenben nem szabad viszont kérdést
intézni a látogatóhoz: «hát-önt mi hozta ide?»</p>
<p>Egy-egy olyan arczra is talált Pálma, a miről úgy rémlett neki,
mintha látta volna valahol. Valaki a Zsiborák bandájából lehet az,
a kik valaha ott lakmároztak a gargóvári fényes asztalnál. Oh, még
magát az Orol Krivánszky urat is megtalálhatná ott, ha nem restelné
a gyapjutépő doroszológépet megnézni: ott hajtja az a nehéz
kereket: s igen jól viseli magát. De oda már nem vezették.</p>
<p>Mindent meg akart apróra tudni. Megjavulnak-e valóban ezek az
emberek itten? A lelkük megtér-e? Nem igyekeznek-e innen kitörni?
Nem támad-e fel bennük a szabadságvágy olykor? Nem esküdhetnek-e
össze a helyőrség ellen? Mivel büntetik őket, ha vétenek?</p>
<p>Az igazgató felvilágosítá mindenről készségesen.</p>
<p>Biz ezeknek nagy részét csak a fegyelem tartja meghunyászkodva.
A kiszabadulás vágyáról soha le nem tesznek. Vannak közöttük
veszedelmes izgatók. Különösen van egy közöttük, a ki mindig
összeesküvést csinál, a zárakat feltörni igyekszik s nem egyszer
megkisértette már az őrtálló katona kezéből kicsavarni a fegyvert.
Büntetésből most is a magán-börtönben ül s el van tőle véve minden
munka és szerszám.</p>
<p>– Mi a neve?</p>
<p>– Ribeaud.</p>
<p>Pálma soha sem hallotta azt a nevet.</p>
<p>– Nem lehetne azt is meglátni?</p>
<p>– Igen.</p>
<p>Az igazgató valamit sugott a porkolábnak, mire az más
kulcscsomagot vett elő s aztán a két kisérő csendőrnek inte: azok
levették a vállaikra akasztott puskát s csendesen felhuzva rajta a
sárkányt, szuronyszegezve vették közre a grófnőt és az
igazgatót.</p>
<p>Ebbe a külön börtönbe így szokás látogatóba menni.</p>
<p>– Ez egy valódi fenevad, mondá az igazgató. <span class=
"pagenum"><a name="Page_391" id="Page_391">-391-</a></span></p>
<p>Pálmát csak még kiváncsiabbá tette e szavával.</p>
<p>Hogy engedné el magának, hogy egy ilyen fenevadat szemtől-szembe
lásson?</p>
<p>A magán-börtönhöz egy külön lépcsőn kellett lemenni. A hármas
zárral belakatolt ajtó előtt kívül állt egy őr és belül a másik.
Azután jött egy szűk udvar, abban is járt egy őr, a ki minden végig
sétálásnál benézett a czella ablakán. Azon pedig kettős vasrostély
volt.</p>
<p>Ennek a czellának az ajtaját sajátszerű csavarkulcs zárta be egy
olyan zárral, melynek négy ütközője volt s egyszerre nyomult mind a
négy a vaspántos kőajtófélbe.</p>
<p>Az ajtó megnyilt: a két csendőr, meg az igazgató és a porkoláb
közé fogva, belépett a czellába Pálma grófnő.</p>
<p>A veszedelmes rab felállt székéről és feléjük fordult.</p>
<p>Nem volt annak semmi fenevadas kinézése: inkább igen finom,
mosolygó, udvarias arcz volt, a ki hölgyet látva maga előtt,
meghajtá magát elegáns modorban. És mégis Pálma összerezzent a
láttára.</p>
<p>Ez Cousin.</p>
<p>A mióta az ellenszenves alak eltünt a házuktól, Pálma soha sem
kérdezte, hová lett? Mikoriban közelében látta, akkor sem akarta
észrevenni.</p>
<p>A sűrű fátyol miatt az nem ismerte őt meg.</p>
<p>Valami veszedelmes kiváncsiság ösztönözte Pálma grófnőt, hogy
megszólítsa ezt az embert.</p>
<p>– Hogy hivják önt?</p>
<p>– Valódi nevem Ribeaud, Francziaországból megszökött gályarab.
Felelt az, kötelezett chablonszerű modorban.</p>
<p>– Miért itélték el itt?</p>
<p>– Zsiborák rablóbandájával szövetkeztem, Temetvényi gróf
kastélyának kirablására. Harminczhat rablót bocsátottam a vár
alatti pinczébe. Le akartuk ölni az egész háznépet, kivéve a
grófkisasszonyt, azt meg akartam tartani szeretőmnek. <span class=
"pagenum"><a name="Page_392" id="Page_392">-392-</a></span></p>
<p>Ezt mind kötelessége elmondani a rabnak így minden kérdező
előtt.</p>
<p>– S mi akadályozta meg a szándékot? suttogá a fátyolos
hölgy.</p>
<p>– Egyetlen ember! Mikor én már mindenkit elaltattam álomitallal,
a szolgákat és csendőröket, a grófnőt magát mákonyos szivarral, ez
az egy ember ébren maradt: rám lesett, utánam jött, mikor a
pinczeajtót ki akartam nyitni, hogy Zsiborák czimboráit
bebocsássam. A késem nem ment elég mélyen az oldalába s ő letepert
és megkötözött. A grófnő kikosarazott vőlegénye volt a bolond!
Átkozott legyen a neve is! Azt is úgy hiják, mint ezt a börtönt:
Illava!</p>
<p>Már e végszavak túlmentek a kötelezett válaszon. A rab dühbe
kezdett jönni. Pálma kifutott a czellából. Agyon akarta nyomni a
börtönlég. Vagy talán valami más?</p>
<p>Megköszönte az igazgatónak a szivességet s sietett a rettentő
tanyát elhagyni.</p>
<p>Ismét elővette az a láz, a mit a túlizgatás idéz elő.</p>
<p>Egész hazáig reszketett a hidegtől.</p>
<p>Mire hazaért, akkor meg aztán kiütötte a hőség.</p>
<p>Atyja megérkezett az alatt.</p>
<p>– Hol jártál? kérdezé elbámulva, mikor eléje lépett ez a máskor
mindig márványarczú kisértet, most két arcza úgy ég, mint az
alkonyég felhői.</p>
<p>– Illaván voltam. Rebegé Pálma kiszáradt ajkakkal. A fegyházat
látogattam meg. Beszéltem egy élethosszig elitélt rabbal, a kit
hajdan úgy hittak, hogy Cousin. Elmondta, mit vétett? Miért van
elitélve? Igaz az mind, a mit elmondott?</p>
<p>– Igaz!</p>
<p>– Hogy téged a haláltól, engem a legiszonyatosabb sorstól
szabadított meg Illavay azon az éjszakán.</p>
<p>– Úgy történt.</p>
<p>– Ugyanazon az éjszakán, a melyen én őt eltaszítottam,
<span class="pagenum"><a name="Page_393" id=
"Page_393">-393-</a></span> kicsúfoltam, halálra sértettem! Hogy
mikor én beszegődtem az ő üldöző dæmonának, ő még akkor is
védelmező őrangyalom volt nekem. Miért nem mondtad ezt te meg nekem
soha? Nem mondtad meg, mert féltél, hogy ha én ezt megtudom, utána
futok s itt hagylak palotáiddal, váraiddal együtt! s megyek vele
világgá: – koldulni! vagy a börtönét őrizni, ha elitélteted!</p>
<p>– Ő maga kivánta azt tőlem, nemes tettei jutalmául, hogy ne
mondjam ezt el neked soha.</p>
<p>– Ő maga kivánta, hogy ne tudjam én ezt meg soha! És ezt a
szivet dobtam én el magamtól. És ezt a szivet gyötröttem én meg oly
keservesen. Oh szűz anyám! te jól tudsz megbüntetni.</p>
<p>Egy szép antik Máriaszobor állt ott; elefántcsont faragvány. Az
előtt térdre roskadt.</p>
<p>– Mert most már ebbe meg kell halnom. Most már könyörögnöm kell
Te Hozzád, hogy hozd őt vissza, hogy a lábaihoz omolhassak s azt
mondhassam neki: bocsáss meg, add vissza a morzsáit az elvesztett
szerelemnek! Egyszer volt. Soha sem lesz többet. Az enyém volt. S
én dobtam el őt.</p>
<p>Még az atyja is megszánta őt. Odament hozzá, fölemelte.</p>
<p>– Légy nyugodt, leányom. Ne gyötörd magad.</p>
<p>– Oh, atyám – oh, uram: – az én szivem nagyon beteg. Egy igen jó
menedékem volt, a míg azt hittem, hogy gyülölni, megvetni fogom őt,
ha hozzám visszatér. És most imádkozom érte, hogy jöjjön vissza.
Most már nincs hová menekülnöm előle többé. Köröskörül betölti
előttem az egész világot. Mindenütt ott van nekem! Csak ott
nincsen, a hol én vagyok.</p>
<p>– Bizzál szavamban. Ő a tied lesz.</p>
<p>– Imádkozom is érte! – de nem hiszek benne: – tudom, hogy nincs
foganatja az imának, mégis teszem.</p>
<hr class="tb" />
<p>Már akkor útban volt hozzá Illavay levele. <span class=
"pagenum"><a name="Page_394" id="Page_394">-394-</a></span></p>
<h3>A GYÁSZKERETŰ LAP.</h3>
<p>Másnap megérkezett a várt levél.</p>
<p>Pálma csaknem bizonyos volt felőle, hogy visszautasítás lesz
benne.</p>
<p>A fegyházban hallott fölfedezés után semmi kétsége sem lehetett
ez iránt.</p>
<p>De az a másik levél, a mit Illavay, szerelmese kértére,
széttépett, nem fájt volna így a szivének, mint ez. Abban sértő,
szemrehányó szavak voltak. Azokért lehetett volna megharagudni.</p>
<p>Még ezt is elvette tőle «ő».</p>
<p>«Még csak azt sem engedi meg, hogy gyülöljem: még csak a harag
által sem akar velem összekötve lenni».</p>
<p>Előkereste mind a lilaszin levelkéket s összecsomagolta azokat
annak a számára, a kinek ezek – a drágaságai.</p>
<p>Azután irt valamit egy lapra s átment vele az atyjához.</p>
<p>Megmutatta neki Illavay levelét.</p>
<p>Ferdinánd gróf csüggedten hajtá tenyerébe nehéz fejét. Erre nem
volt semmi szava.</p>
<p>– Már most, kedves atyám, megengeded ugy-e, hogy én magam vegyem
kezembe a sorsomat?</p>
<p>A gróf némán inte a fejével.</p>
<p>– Van nekünk Pozsonyban egy ősi házunk, a hol csak
keresztülutazóban szoktunk megszállni: különben üresen áll. Ezt a
házat te átiratod az én nevemre hogy abból engem senki ki ne
zavarjon valaha. Azután a pozsonyi takarékpénztárba leteszesz az én
számomra egy oly összeget, a minek a kamatjaiból egy magányos nő
szerényen megélhet s ez is az én kizárólagos rendelkezésemre lesz
adva.</p>
<p>Erre még mind helyeslést bólintott a fejével Temetvényi
Ferdinánd. <span class="pagenum"><a name="Page_395" id=
"Page_395">-395-</a></span></p>
<p>– Végül kinyomatod ezt a czédulát s szétküldöd az
ismerőseinknek.</p>
<p>Arra a czédulára ez volt irva:</p>
<p>«Temetvényi Ferdinánd gróf szomorodott szivvel jelenti egyetlen
leányának, Pálma grófnőnek, élete 22-ik évében, kínos szenvedés
után történt halálát».</p>
<p>– Mi ez? Kiálta felriadva kábult szórakozottságából a gróf.</p>
<p>– Gyászjelentés. A szokásos végsor nélkül «béke hamvaira». Én
csak a világnak halok meg: magamnak még sokáig élek. Nagynénéim
mind kilenczven esztendősek voltak: – én még el akarom őket hagyni.
Olyan észrevétlenül fogok beköltözni a pozsonyi házba, s olyan
nesztelenül fogok benne meglenni, hogy senki sem tudja meg, élő
lakik-e benne, vagy halott?</p>
<p>– De az ég szerelmére, Pálma! Hova gondolsz? Ily szörnyű
elhatározáshoz én nem adhatom beleegyezésemet.</p>
<p>– Jó. Fontold meg holnapig a te dolgodat. Én már elkészültem a
magaméval. Ha holnap aláirod a gyászjelentést: úgy is jó lesz, ha
nem teszed: akkor majd holnapután hozzáirhatod a hiányzó sort is:
«béke hamvaira». Útra kész vagyok. Te határozd el, hogy hová?…</p>
<p>Azzal magára hagyta a grófot.</p>
<hr class="tb" />
<p>A gyászlap úgy lett szétküldve, a végsor nélkül.</p>
<hr class="tb" />
<p>Vannak gyászesetek, a miknél az ismerősök gyöngédtelenségnek
tartják a kérdezősködést.</p>
<hr class="tb" />
<p>Csak egy ember tudhatott meg valamit a valóból. Illavaynak
Pozsonyból küldték meg azt a csomagot, a miben az ő visszakivánt
drágaságai voltak: a gyászjelentés szétküldése után.</p>
<hr class="tb" />
<p><span class="pagenum"><a name="Page_396" id=
"Page_396">-396-</a></span></p>
<p>Így végződött az, a mi Tegnap történt. Ezeknek az alakoknak a
regénye bizony be van fejezve. Új emberek kezdik meg és folytatják
az új történetet, melynek ez az elmult a háttere; az új emberek
dolgának a czíme lesz: a «Ma».</p>
<hr class="chap" />
<p><span class="pagenum"><a name="Page_397" id=
"Page_397">-397-</a></span></p>
<h2>TARTALOM.</h2>
<p class="center">I. KÖTET.</p>
<p class="center">ELSŐ RÉSZ: A TEGNAP.</p>
<ul class="TOC">
<li>Abban a tótok országában <span class="ralign"><a href=
"#Page_3">3</a></span></li>
<li>Illavay Ferencz uram tükre <span class="ralign"><a href=
"#Page_9">9</a></span></li>
<li>Gorombolyi őrnagy <span class="ralign"><a href=
"#Page_15">15</a></span></li>
<li>A hóbortos <span class="ralign"><a href=
"#Page_18">18</a></span></li>
<li>A szép kisértet <span class="ralign"><a href=
"#Page_29">29</a></span></li>
<li>Az utolsó Temetvényi gróf <span class="ralign"><a href=
"#Page_36">36</a></span></li>
<li>Zsiborák <span class="ralign"><a href=
"#Page_45">45</a></span></li>
<li>A hadvezető <span class="ralign"><a href=
"#Page_55">55</a></span></li>
<li>A véghetetlen gazdag ember <span class="ralign"><a href=
"#Page_65">65</a></span></li>
<li>Pálma <span class="ralign"><a href=
"#Page_68">68</a></span></li>
<li>Kedélyes téli esték <span class="ralign"><a href=
"#Page_75">75</a></span></li>
<li>A miért nincs köszönet <span class="ralign"><a href=
"#Page_86">86</a></span></li>
<li>Orol Krivánszky <span class="ralign"><a href=
"#Page_100">100</a></span></li>
<li>A «Stella» <span class="ralign"><a href=
"#Page_127">127</a></span></li>
<li>Egy a «beszélő majmok» közül <span class="ralign"><a href=
"#Page_135">135</a></span></li>
<li>Miben nagyok a nők <span class="ralign"><a href=
"#Page_144">144</a></span></li>
<li>A szép Laila balladája <span class="ralign"><a href=
"#Page_150">150</a></span></li>
<li>«Őrködjék fölötte…!» <span class="ralign"><a href=
"#Page_172">172</a></span></li>
<li>Vadászat a gyémántok után <span class="ralign"><a href=
"#Page_197">197</a></span></li>
<li>«Bolond a világ… Rosszak az emberek…!» <span class=
"ralign"><a href="#Page_209">209</a></span></li>
<li>A pirosruhás hölgy <span class="ralign"><a href=
"#Page_225">225</a></span></li>
<li>Az éj <span class="ralign"><a href=
"#Page_244">244</a></span></li>
<li>Hű szolgálatok jutalma <span class="ralign"><a href=
"#Page_265">265</a></span></li>
<li>Hát még otthon <span class="ralign"><a href=
"#Page_271">271</a></span></li>
<li>A kedélyes vőlegény <span class="ralign"><a href=
"#Page_277">277</a></span></li>
<li>Salto mortale <span class="ralign"><a href=
"#Page_286">286</a></span></li>
<li>Atalanta <span class="ralign"><a href=
"#Page_309">309</a></span></li>
<li>Vagy «uram», vagy «bolondom» <span class="ralign"><a href=
"#Page_333">333</a></span></li>
<li>Ki lesz nagyobb? <span class="ralign"><a href=
"#Page_348">348</a></span></li>
<li>Még egyszer az az unalmas Illavay <span class="ralign"><a href=
"#Page_371">371</a></span></li>
<li>«Illaván» <span class="ralign"><a href=
"#Page_386">386</a></span></li>
<li>A gyászkeretü lap <span class="ralign"><a href=
"#Page_394">394</a></span></li>
</ul>
<hr class="chap" />
<div class="transnote">
<h3>Javítások.</h3>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table>
<tr>
<td class="tdr"><a href="#Page_11">11</a></td>
<td>milyen vagy?</td>
<td>milyen vagy?»</td>
</tr>
<tr>
<td class="tdr"><a href="#Page_35">35</a></td>
<td>úgy teszett neki</td>
<td>úgy tetszett neki</td>
</tr>
<tr>
<td class="tdr"><a href="#Page_84">84</a></td>
<td>a miert ide</td>
<td>a miért ide</td>
</tr>
<tr>
<td class="tdr"><a href="#Page_87">87</a></td>
<td>pénzt keres tem</td>
<td>pénzt kerestem</td>
</tr>
<tr>
<td class="tdr"><a href="#Page_88">88</a></td>
<td>másík pénzt</td>
<td>másik pénzt</td>
</tr>
<tr>
<td class="tdr"><a href="#Page_113">113</a></td>
<td>akarja kripróbálni</td>
<td>akarja kipróbálni</td>
</tr>
<tr>
<td class="tdr"><a href="#Page_131">131</a></td>
<td>látta, bogy</td>
<td>látta, hogy</td>
</tr>
<tr>
<td class="tdr"><a href="#Page_138">138</a></td>
<td>Onnek ez</td>
<td>Önnek ez</td>
</tr>
<tr>
<td class="tdr"><a href="#Page_156">156</a></td>
<td>oka onnak</td>
<td>oka annak</td>
</tr>
<tr>
<td class="tdr"><a href="#Page_239">239</a></td>
<td>vídám kaczagás</td>
<td>vidám kaczagás</td>
</tr>
<tr>
<td class="tdr"><a href="#Page_242">242</a></td>
<td>elrabolt kíncseit</td>
<td>elrabolt kincseit</td>
</tr>
<tr>
<td class="tdr"><a href="#Page_243">243</a></td>
<td>s most azán</td>
<td>s most aztán</td>
</tr>
<tr>
<td class="tdr"><a href="#Page_360">360</a></td>
<td>hggy mennyivel</td>
<td>hogy mennyivel</td>
</tr>
<tr>
<td class="tdr"><a href="#Page_393">393</a></td>
<td>O maga kivánta</td>
<td>Ő maga kivánta</td>
</tr>
</table>
</div>







<pre>





End of Project Gutenberg's A kik kétszer halnak meg (1. rész), by Mór Jókai

*** END OF THIS PROJECT GUTENBERG EBOOK A KIK KÉTSZER HALNAK MEG (1. RÉSZ) ***

***** This file should be named 56854-h.htm or 56854-h.zip *****
This and all associated files of various formats will be found in:
        http://www.gutenberg.org/5/6/8/5/56854/

Produced by Albert László from page images generously made
available by the Google Books Library Project


Updated editions will replace the previous one--the old editions
will be renamed.

Creating the works from public domain print editions means that no
one owns a United States copyright in these works, so the Foundation
(and you!) can copy and distribute it in the United States without
permission and without paying copyright royalties.  Special rules,
set forth in the General Terms of Use part of this license, apply to
copying and distributing Project Gutenberg-tm electronic works to
protect the PROJECT GUTENBERG-tm concept and trademark.  Project
Gutenberg is a registered trademark, and may not be used if you
charge for the eBooks, unless you receive specific permission.  If you
do not charge anything for copies of this eBook, complying with the
rules is very easy.  You may use this eBook for nearly any purpose
such as creation of derivative works, reports, performances and
research.  They may be modified and printed and given away--you may do
practically ANYTHING with public domain eBooks.  Redistribution is
subject to the trademark license, especially commercial
redistribution.



*** START: FULL LICENSE ***

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full Project
Gutenberg-tm License (available with this file or online at
http://gutenberg.org/license).


Section 1.  General Terms of Use and Redistributing Project Gutenberg-tm
electronic works

1.A.  By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement.  If you do not agree to abide by all
the terms of this agreement, you must cease using and return or destroy
all copies of Project Gutenberg-tm electronic works in your possession.
If you paid a fee for obtaining a copy of or access to a Project
Gutenberg-tm electronic work and you do not agree to be bound by the
terms of this agreement, you may obtain a refund from the person or
entity to whom you paid the fee as set forth in paragraph 1.E.8.

1.B.  "Project Gutenberg" is a registered trademark.  It may only be
used on or associated in any way with an electronic work by people who
agree to be bound by the terms of this agreement.  There are a few
things that you can do with most Project Gutenberg-tm electronic works
even without complying with the full terms of this agreement.  See
paragraph 1.C below.  There are a lot of things you can do with Project
Gutenberg-tm electronic works if you follow the terms of this agreement
and help preserve free future access to Project Gutenberg-tm electronic
works.  See paragraph 1.E below.

1.C.  The Project Gutenberg Literary Archive Foundation ("the Foundation"
or PGLAF), owns a compilation copyright in the collection of Project
Gutenberg-tm electronic works.  Nearly all the individual works in the
collection are in the public domain in the United States.  If an
individual work is in the public domain in the United States and you are
located in the United States, we do not claim a right to prevent you from
copying, distributing, performing, displaying or creating derivative
works based on the work as long as all references to Project Gutenberg
are removed.  Of course, we hope that you will support the Project
Gutenberg-tm mission of promoting free access to electronic works by
freely sharing Project Gutenberg-tm works in compliance with the terms of
this agreement for keeping the Project Gutenberg-tm name associated with
the work.  You can easily comply with the terms of this agreement by
keeping this work in the same format with its attached full Project
Gutenberg-tm License when you share it without charge with others.

1.D.  The copyright laws of the place where you are located also govern
what you can do with this work.  Copyright laws in most countries are in
a constant state of change.  If you are outside the United States, check
the laws of your country in addition to the terms of this agreement
before downloading, copying, displaying, performing, distributing or
creating derivative works based on this work or any other Project
Gutenberg-tm work.  The Foundation makes no representations concerning
the copyright status of any work in any country outside the United
States.

1.E.  Unless you have removed all references to Project Gutenberg:

1.E.1.  The following sentence, with active links to, or other immediate
access to, the full Project Gutenberg-tm License must appear prominently
whenever any copy of a Project Gutenberg-tm work (any work on which the
phrase "Project Gutenberg" appears, or with which the phrase "Project
Gutenberg" is associated) is accessed, displayed, performed, viewed,
copied or distributed:

This eBook is for the use of anyone anywhere at no cost and with
almost no restrictions whatsoever.  You may copy it, give it away or
re-use it under the terms of the Project Gutenberg License included
with this eBook or online at www.gutenberg.org/license

1.E.2.  If an individual Project Gutenberg-tm electronic work is derived
from the public domain (does not contain a notice indicating that it is
posted with permission of the copyright holder), the work can be copied
and distributed to anyone in the United States without paying any fees
or charges.  If you are redistributing or providing access to a work
with the phrase "Project Gutenberg" associated with or appearing on the
work, you must comply either with the requirements of paragraphs 1.E.1
through 1.E.7 or obtain permission for the use of the work and the
Project Gutenberg-tm trademark as set forth in paragraphs 1.E.8 or
1.E.9.

1.E.3.  If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any additional
terms imposed by the copyright holder.  Additional terms will be linked
to the Project Gutenberg-tm License for all works posted with the
permission of the copyright holder found at the beginning of this work.

1.E.4.  Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5.  Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6.  You may convert to and distribute this work in any binary,
compressed, marked up, nonproprietary or proprietary form, including any
word processing or hypertext form.  However, if you provide access to or
distribute copies of a Project Gutenberg-tm work in a format other than
"Plain Vanilla ASCII" or other format used in the official version
posted on the official Project Gutenberg-tm web site (www.gutenberg.org),
you must, at no additional cost, fee or expense to the user, provide a
copy, a means of exporting a copy, or a means of obtaining a copy upon
request, of the work in its original "Plain Vanilla ASCII" or other
form.  Any alternate format must include the full Project Gutenberg-tm
License as specified in paragraph 1.E.1.

1.E.7.  Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8.  You may charge a reasonable fee for copies of or providing
access to or distributing Project Gutenberg-tm electronic works provided
that

- You pay a royalty fee of 20% of the gross profits you derive from
     the use of Project Gutenberg-tm works calculated using the method
     you already use to calculate your applicable taxes.  The fee is
     owed to the owner of the Project Gutenberg-tm trademark, but he
     has agreed to donate royalties under this paragraph to the
     Project Gutenberg Literary Archive Foundation.  Royalty payments
     must be paid within 60 days following each date on which you
     prepare (or are legally required to prepare) your periodic tax
     returns.  Royalty payments should be clearly marked as such and
     sent to the Project Gutenberg Literary Archive Foundation at the
     address specified in Section 4, "Information about donations to
     the Project Gutenberg Literary Archive Foundation."

- You provide a full refund of any money paid by a user who notifies
     you in writing (or by e-mail) within 30 days of receipt that s/he
     does not agree to the terms of the full Project Gutenberg-tm
     License.  You must require such a user to return or
     destroy all copies of the works possessed in a physical medium
     and discontinue all use of and all access to other copies of
     Project Gutenberg-tm works.

- You provide, in accordance with paragraph 1.F.3, a full refund of any
     money paid for a work or a replacement copy, if a defect in the
     electronic work is discovered and reported to you within 90 days
     of receipt of the work.

- You comply with all other terms of this agreement for free
     distribution of Project Gutenberg-tm works.

1.E.9.  If you wish to charge a fee or distribute a Project Gutenberg-tm
electronic work or group of works on different terms than are set
forth in this agreement, you must obtain permission in writing from
both the Project Gutenberg Literary Archive Foundation and Michael
Hart, the owner of the Project Gutenberg-tm trademark.  Contact the
Foundation as set forth in Section 3 below.

1.F.

1.F.1.  Project Gutenberg volunteers and employees expend considerable
effort to identify, do copyright research on, transcribe and proofread
public domain works in creating the Project Gutenberg-tm
collection.  Despite these efforts, Project Gutenberg-tm electronic
works, and the medium on which they may be stored, may contain
"Defects," such as, but not limited to, incomplete, inaccurate or
corrupt data, transcription errors, a copyright or other intellectual
property infringement, a defective or damaged disk or other medium, a
computer virus, or computer codes that damage or cannot be read by
your equipment.

1.F.2.  LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees.  YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3.  YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3.  LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from.  If you
received the work on a physical medium, you must return the medium with
your written explanation.  The person or entity that provided you with
the defective work may elect to provide a replacement copy in lieu of a
refund.  If you received the work electronically, the person or entity
providing it to you may choose to give you a second opportunity to
receive the work electronically in lieu of a refund.  If the second copy
is also defective, you may demand a refund in writing without further
opportunities to fix the problem.

1.F.4.  Except for the limited right of replacement or refund set forth
in paragraph 1.F.3, this work is provided to you 'AS-IS' WITH NO OTHER
WARRANTIES OF ANY KIND, EXPRESS OR IMPLIED, INCLUDING BUT NOT LIMITED TO
WARRANTIES OF MERCHANTABILITY OR FITNESS FOR ANY PURPOSE.

1.F.5.  Some states do not allow disclaimers of certain implied
warranties or the exclusion or limitation of certain types of damages.
If any disclaimer or limitation set forth in this agreement violates the
law of the state applicable to this agreement, the agreement shall be
interpreted to make the maximum disclaimer or limitation permitted by
the applicable state law.  The invalidity or unenforceability of any
provision of this agreement shall not void the remaining provisions.

1.F.6.  INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in accordance
with this agreement, and any volunteers associated with the production,
promotion and distribution of Project Gutenberg-tm electronic works,
harmless from all liability, costs and expenses, including legal fees,
that arise directly or indirectly from any of the following which you do
or cause to occur: (a) distribution of this or any Project Gutenberg-tm
work, (b) alteration, modification, or additions or deletions to any
Project Gutenberg-tm work, and (c) any Defect you cause.


Section  2.  Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of computers
including obsolete, old, middle-aged and new computers.  It exists
because of the efforts of hundreds of volunteers and donations from
people in all walks of life.

Volunteers and financial support to provide volunteers with the
assistance they need, are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come.  In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future generations.
To learn more about the Project Gutenberg Literary Archive Foundation
and how your efforts and donations can help, see Sections 3 and 4
and the Foundation web page at http://www.pglaf.org.


Section 3.  Information about the Project Gutenberg Literary Archive
Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service.  The Foundation's EIN or federal tax identification
number is 64-6221541.  Its 501(c)(3) letter is posted at
http://pglaf.org/fundraising.  Contributions to the Project Gutenberg
Literary Archive Foundation are tax deductible to the full extent
permitted by U.S. federal laws and your state's laws.

The Foundation's principal office is located at 4557 Melan Dr. S.
Fairbanks, AK, 99712., but its volunteers and employees are scattered
throughout numerous locations.  Its business office is located at
809 North 1500 West, Salt Lake City, UT 84116, (801) 596-1887, email
business@pglaf.org.  Email contact links and up to date contact
information can be found at the Foundation's web site and official
page at http://pglaf.org

For additional contact information:
     Dr. Gregory B. Newby
     Chief Executive and Director
     gbnewby@pglaf.org


Section 4.  Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment.  Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States.  Compliance requirements are not uniform and it takes a
considerable effort, much paperwork and many fees to meet and keep up
with these requirements.  We do not solicit donations in locations
where we have not received written confirmation of compliance.  To
SEND DONATIONS or determine the status of compliance for any
particular state visit http://pglaf.org

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States.  U.S. laws alone swamp our small staff.

Please check the Project Gutenberg Web pages for current donation
methods and addresses.  Donations are accepted in a number of other
ways including checks, online payments and credit card donations.
To donate, please visit: http://pglaf.org/donate


Section 5.  General Information About Project Gutenberg-tm electronic
works.

Professor Michael S. Hart is the originator of the Project Gutenberg-tm
concept of a library of electronic works that could be freely shared
with anyone.  For thirty years, he produced and distributed Project
Gutenberg-tm eBooks with only a loose network of volunteer support.


Project Gutenberg-tm eBooks are often created from several printed
editions, all of which are confirmed as Public Domain in the U.S.
unless a copyright notice is included.  Thus, we do not necessarily
keep eBooks in compliance with any particular paper edition.


Most people start at our Web site which has the main PG search facility:

     http://www.gutenberg.org

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.


</pre>

</body>
</html>
